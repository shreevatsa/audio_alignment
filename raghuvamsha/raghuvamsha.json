[
  {
    "c": "1",
    "n": "1",
    "i": 0,
    "v": "वागर्थाविव संपृक्तौ वागर्थप्रतिपत्तये । जगतः पितरौ वन्दे पार्वतीपरमेश्वरौ ॥"
  },
  {
    "c": "1",
    "n": "2",
    "i": 1,
    "v": "क्व सूर्यप्रभवो वंशः क्व चाल्पविषया मतिः । तितीर्षुर्दुस्तरं मोहादुडुपेनास्मि सागरम् ॥"
  },
  {
    "c": "1",
    "n": "3",
    "i": 2,
    "v": "मन्दः कवियशःप्रार्थी गमिष्याम्युपहास्यताम् । प्रांशुलभ्ये फले लोभादुद्बाहुरिव वामनः ॥"
  },
  {
    "c": "1",
    "n": "4",
    "i": 3,
    "v": "अथ वा कृतवाग्द्वारे वंशेऽस्मिन्पूर्वसूरिभिः । मणौ वज्रसमुत्कीर्णे सूत्रस्येवास्ति मे गतिः ॥"
  },
  {
    "c": "1",
    "n": "5",
    "i": 4,
    "v": "सोऽहमाजन्मशुद्धानामाफलोदयकर्मणाम् । आसमुद्रक्षितीशानामानाकरथवर्त्मनाम् ॥"
  },
  {
    "c": "1",
    "n": "6",
    "i": 5,
    "v": "यथाविधिहुताग्नीनां यथाकामार्चितार्थिनाम् । यथापराधदण्डानां यथाकालप्रबोधिनाम् ॥"
  },
  {
    "c": "1",
    "n": "7",
    "i": 6,
    "v": "त्यागाय संभृतार्थानां सत्याय मितभाषिणाम् । यशसे विजिगीषूणां प्रजायै गृहमेधिनाम् ॥"
  },
  {
    "c": "1",
    "n": "8",
    "i": 7,
    "v": "शैशवेऽभ्यस्तविद्यानां यौवने विषयैषिणाम् । वार्धके मुनिवृत्तीनां योगेनान्ते तनुत्यजाम् ॥"
  },
  {
    "c": "1",
    "n": "9",
    "i": 8,
    "v": "रघूणामन्वयं वक्ष्ये तनुवाग्विभवोऽपि सन् । तद्गुणैः कर्णमागत्य चापलाय प्रचोदितः ॥"
  },
  {
    "c": "1",
    "n": "10",
    "i": 9,
    "v": "तं सन्तः श्रोतुमर्हन्ति सदसद्व्यक्तिहेतवः । हेम्नः संलक्ष्यते ह्यग्नौ विशुद्धिः श्यामिकापि वा ॥"
  },
  {
    "c": "1",
    "n": "11",
    "i": 10,
    "v": "वैवस्वतो मनुर्नाम माननीयो मनीषिणाम् । आसीन्महीक्षितामाद्यः प्रणवश्छन्दसामिव ॥"
  },
  {
    "c": "1",
    "n": "12",
    "i": 11,
    "v": "तदन्वये शुद्धिमति प्रसूतः शुद्धिमत्तरः । दिलीप इति राजेन्दुरिन्दुः क्षीरनिधाविव ॥"
  },
  {
    "c": "1",
    "n": "13",
    "i": 12,
    "v": "व्यूढोरस्को वृषस्कन्धः शालप्रांशुर्महाभुजः । आत्मकर्मक्षमं देहं क्षात्रो धर्म इवाश्रितः ॥"
  },
  {
    "c": "1",
    "n": "14",
    "i": 13,
    "v": "सर्वातिरिक्तसारेण सर्वतेजोभिभाविना । स्थितः सर्वोन्नतेनोर्वीं क्रान्त्वा मेरुरिवात्मना ॥"
  },
  {
    "c": "1",
    "n": "15",
    "i": 14,
    "v": "आकारसदृशप्रज्ञः प्रज्ञया सदृशागमः । आगमैः सदृशारम्भ आरम्भसदृशोदयः ॥"
  },
  {
    "c": "1",
    "n": "16",
    "i": 15,
    "v": "भीमकान्तैर्नृपगुणैः स बभूवोपजीविनाम् । अधृष्यश्चाभिगम्यश्य यादोरत्नैरिवार्णवः ॥"
  },
  {
    "c": "1",
    "n": "17",
    "i": 16,
    "v": "रेखामात्रमपि क्षुण्णादा मनोर्वर्त्मनः परम् । न व्यतीयुः प्रजास्तस्य नियन्तुर्नेमिवृत्तयः ॥"
  },
  {
    "c": "1",
    "n": "18",
    "i": 17,
    "v": "प्रजानामेव भूत्यर्थं स ताभ्यो बलिमग्रहीत् । सहस्रगुणमुत्स्रष्टुमादत्ते हि रसं रविः ॥"
  },
  {
    "c": "1",
    "n": "19",
    "i": 18,
    "v": "सेना परिच्छदस्तस्य द्वयमेवार्थसाधनम् । शास्रेष्वकुण्ठिता बुद्धिर्मौर्वी धनुषि चातता ॥"
  },
  {
    "c": "1",
    "n": "20",
    "i": 19,
    "v": "तस्य संवृतमन्त्रस्य गूढाकारेङ्गितस्य च । फलानुमेयाः प्रारम्भाः संस्काराः प्राक्तना इव ॥"
  },
  {
    "c": "1",
    "n": "21",
    "i": 20,
    "v": "जुगोपात्मानमत्रस्तो भेजे धर्ममनातुरः । अगृध्नुराददे सोऽर्थमसक्तः सुखमन्वभूत् ॥"
  },
  {
    "c": "1",
    "n": "22",
    "i": 21,
    "v": "ज्ञाने मौनं क्षमा शक्तौ त्यागे श्लाघाविपर्ययः । गुणा गुणानुबन्धित्वात्तस्य सप्रसवा इव ॥"
  },
  {
    "c": "1",
    "n": "23",
    "i": 22,
    "v": "अनाकृष्टस्य विषयैर्विद्यानां पारदृश्वनः । तस्य धर्मरतेरासीद्वृद्धत्वं जरसा विना ॥"
  },
  {
    "c": "1",
    "n": "24",
    "i": 23,
    "v": "प्रजानां विनयाधानाद्रक्षणाद्भरणादपि । स पिता पितरत्त्तसां केवलं जन्महेतवः ॥"
  },
  {
    "c": "1",
    "n": "25",
    "i": 24,
    "v": "स्थित्यै दण्डयतो दण्ड्यान्परिणेतुः प्रसूतये । अप्यर्थकामौ तस्यास्तां धर्म एव मनीषिणः ॥"
  },
  {
    "c": "1",
    "n": "26",
    "i": 25,
    "v": "दुदोह गां स यज्ञाय सस्याय मघवा दिवम् । संपद्विनिमयेनोभौ दधतुर्भुवनद्वयम् ॥"
  },
  {
    "c": "1",
    "n": "27",
    "i": 26,
    "v": "न किलानुययुस्तस्य राजानो रक्षितुर्यशः । व्यावृत्ता यत्परस्वेभ्यः श्रुतौ तस्करता स्थिता ॥"
  },
  {
    "c": "1",
    "n": "28",
    "i": 27,
    "v": "द्वेष्योऽपि संमतः शिष्टस्तस्यार्तस्य यथौषधम् । त्याज्यो दुष्टः प्रियोऽप्यासीदङ्गुलीवोरगक्षता ॥"
  },
  {
    "c": "1",
    "n": "29",
    "i": 28,
    "v": "तं वेधा विदधे नूनं महाभूतसमाधिना । तथा हि सर्वे तस्यासन्परार्थैकफला गुणा ॥"
  },
  {
    "c": "1",
    "n": "30",
    "i": 29,
    "v": "स वेलावप्रवलयां परिखीकृतसागराम् । अनन्यशासनामुर्वीं शशासैकपुरीमिव ॥"
  },
  {
    "c": "1",
    "n": "31",
    "i": 30,
    "v": "तस्य दाक्षिण्यरूढेन नाम्ना मगधवंशजा । पत्नी सुदक्षिणेत्यादीदध्वरस्येव दक्षिणा ॥"
  },
  {
    "c": "1",
    "n": "32",
    "i": 31,
    "v": "कलत्रवन्तमात्मानमवरोधे महत्यपि । तया मेने मनस्विन्या लक्ष्म्या च वसुधाधिपः ॥"
  },
  {
    "c": "1",
    "n": "33",
    "i": 32,
    "v": "तस्यामात्मानुरूपायामात्मजन्मसमुत्सुकः । विलम्बितफलैः कालं स निनाय मनोरथैः ॥"
  },
  {
    "c": "1",
    "n": "34",
    "i": 33,
    "v": "संतानार्थाय विधये स्वभुजादवतारिता । तेन धूर्जगतो गुर्वी सचिवेषु निचिक्षिपे ॥"
  },
  {
    "c": "1",
    "n": "35",
    "i": 34,
    "v": "अथाभ्यर्च्य विधातारं प्रयतौ पुत्रकाम्यया । तौ दंपती वसिष्ठस्य गुरोर्जग्मतुराश्रमम् ॥"
  },
  {
    "c": "1",
    "n": "36",
    "i": 35,
    "v": "स्निग्धगम्भीरनिर्घोषमेकं स्यन्दनमाश्रितौ । प्रावृषेण्यं पयोवाहं विद्युदैरावताविव ॥"
  },
  {
    "c": "1",
    "n": "37",
    "i": 36,
    "v": "मा भूदाश्रमपीडेति परिमेयपुरः सरौ । अनुभावविशेषात्तु सेनापरिवृताविव ॥"
  },
  {
    "c": "1",
    "n": "38",
    "i": 37,
    "v": "सेव्यमानौ सुखस्पर्शैः शालनिर्यासगन्धिभिः । पुष्परेणूत्किरैर्वातैराधूतवनराजिभिः ॥"
  },
  {
    "c": "1",
    "n": "39",
    "i": 38,
    "v": "मनोभिरामाः श्रृण्वन्तौ रथनेमिस्वनोन्मुखैः । षड्जसंवादिनीः केका द्विधा भिन्नाः शिखण्डिभिः ॥"
  },
  {
    "c": "1",
    "n": "40",
    "i": 39,
    "v": "परस्पराक्षिसादृश्यमदूरोज्झितवर्त्मसु । मृगद्वन्द्वेषु पश्यन्तौ स्यन्दनाबद्धदृष्टिषु ॥"
  },
  {
    "c": "1",
    "n": "41",
    "i": 40,
    "v": "श्रेणीबन्धाद्वितन्वद्भिरस्तम्भां तोरणस्रजम् । सारसैः कलनिर्ह्रादैः क्वचिदुन्नमिताननौ ॥"
  },
  {
    "c": "1",
    "n": "42",
    "i": 41,
    "v": "पवनस्यानुकूलत्वात्प्रार्थनासिद्धिशंसिनः । रजोभिस्तुरगोत्कीर्णैरस्पृष्टालकवेष्टनौ ॥"
  },
  {
    "c": "1",
    "n": "43",
    "i": 42,
    "v": "सरसीष्वरविन्दानां वीचिविक्षोभशीतलम् । आमोदमुपजिघ्रन्तौ स्वनिःश्वासानकारिणम् ॥"
  },
  {
    "c": "1",
    "n": "44",
    "i": 43,
    "v": "ग्रामेष्वात्मविसृष्टेषु यूपचिह्नेषु यज्वनाम् । अमोघाः प्रतिगृह्णन्तावर्ध्यानुपदमाशिषः ॥"
  },
  {
    "c": "1",
    "n": "45",
    "i": 44,
    "v": "हैयंगवीनमादाय घोषवृद्धानुपस्थितान् । नामधेयानि पृच्छन्तौ वन्यानां मार्गशाखिनाम् ॥"
  },
  {
    "c": "1",
    "n": "46",
    "i": 45,
    "v": "काप्यभिख्या तयोरासीद्व्रजतोः शुद्धवेषयोः । हिमनिर्मुक्तयोर्योगे चित्राचन्द्रमसोरिव ॥"
  },
  {
    "c": "1",
    "n": "47",
    "i": 46,
    "v": "तत्तद्भूमिपतिः पत्न्यै दर्शयन्प्रियदर्शनः । अपि लङ्घितमध्वानं बुबुधे न बुधोपमः ॥"
  },
  {
    "c": "1",
    "n": "48",
    "i": 47,
    "v": "स दुष्प्रापयशाः प्रापदाश्रमं श्रान्तवाहनः । सायं संयमिनस्तस्य महर्षेर्महिषीसखः ॥"
  },
  {
    "c": "1",
    "n": "49",
    "i": 48,
    "v": "वनान्तरादुपावृत्तैः समित्कुशफलाहरैः । पूर्यमाणमदृश्याग्रिप्रत्युद्यातैस्तपस्विभिः ॥"
  },
  {
    "c": "1",
    "n": "50",
    "i": 49,
    "v": "आकीर्णऋषिपत्नीनामुटजद्वाररोधिभिः । अपत्यैरिव नीवारभागधेयोचितैर्मृगैः ॥"
  },
  {
    "c": "1",
    "n": "51",
    "i": 50,
    "v": "सेकान्ते मुनिकन्याभिस्तत्क्षणोज्झितवृक्षकम् । विश्वासाय विहंगानामालवालाम्बुपायिनाम् ॥"
  },
  {
    "c": "1",
    "n": "52",
    "i": 51,
    "v": "आतपात्ययसंक्षिप्तनीवारासु निषादिभिः । मृगैर्वर्तितरोमन्थमुटजाङ्गनभूमिषु ॥"
  },
  {
    "c": "1",
    "n": "53",
    "i": 52,
    "v": "अभ्युत्थिताग्निपिशुनैरतिथीनाश्रमोन्मुखान् । पुनानं पवनोद्धूतैर्धूमैराहुतिगन्धिभिः ॥"
  },
  {
    "c": "1",
    "n": "54",
    "i": 53,
    "v": "अथ यन्तारमादिश्य धुर्यान्विश्रामयेति सः । तामवारोहत्पत्नीं रथादवततार च ॥"
  },
  {
    "c": "1",
    "n": "55",
    "i": 54,
    "v": "तस्मै सभ्याः सभार्याय गोप्त्रे गुप्ततमेन्द्रियाः । अर्हणामर्हते चक्रुर्मुनयो नयचक्षुषे ॥"
  },
  {
    "c": "1",
    "n": "56",
    "i": 55,
    "v": "विधेः सायंतनस्यान्ते स ददर्श तपोनिधिम् । अन्वासितमरुन्धत्या स्वाहयेव हविर्भुजम् ॥"
  },
  {
    "c": "1",
    "n": "57",
    "i": 56,
    "v": "तयोर्जगृहतुः पादान्राजा राज्ञी च मागधी । तौ गुरुर्गुरुपत्नी च प्रीत्या प्रतिननन्दतुः ॥"
  },
  {
    "c": "1",
    "n": "58",
    "i": 57,
    "v": "तमातिथ्यक्रियाशान्तरथक्षोभपरिश्रमम् । पप्रच्छ कुशलं राज्ये राज्याश्रममुनिं मुनिः ॥"
  },
  {
    "c": "1",
    "n": "59",
    "i": 58,
    "v": "अथाथर्वनिधेस्तस्य विजितारिपुरः पुरः । अर्थ्यामर्थपतिर्वाचमाददे वदतां वरः ॥"
  },
  {
    "c": "1",
    "n": "60",
    "i": 59,
    "v": "उपपन्नं ननु शिवं सप्तस्वङ्गेषु यस्य मे । दैवीनां मानुषीणां च प्रतिहर्ता त्वमापदाम् ॥"
  },
  {
    "c": "1",
    "n": "61",
    "i": 60,
    "v": "तव मन्त्रकृतो मन्त्रैर्दूरात्प्रशमितारिभिः । प्रत्यादिश्यन्त इव मे दृष्टलक्ष्यभिदः शराः ॥"
  },
  {
    "c": "1",
    "n": "62",
    "i": 61,
    "v": "हविरावर्जितं होतस्त्वया विधिवदग्निषु । वृष्टिर्भवति सस्यानामवग्रहविशोषिणाम् ॥"
  },
  {
    "c": "1",
    "n": "63",
    "i": 62,
    "v": "पुरुषायुषजीविन्यो निरातङ्का निरीतयः । यन्मदीयाः प्रजास्तस्य हेतुस्त्वद्बह्मवर्चसम् ॥"
  },
  {
    "c": "1",
    "n": "64",
    "i": 63,
    "v": "त्वयैवं चिन्त्यमानस्य गुरुणा ब्रह्मयोनिना । सानुबन्धाः कथं न स्युः संपदो मे निरापदः ॥"
  },
  {
    "c": "1",
    "n": "65",
    "i": 64,
    "v": "किंतु वध्वां तवैतस्यामदृष्टसदृशप्रजम् । न मामवति सद्वीपा रत्नसूरपि मेदिनी ॥"
  },
  {
    "c": "1",
    "n": "66",
    "i": 65,
    "v": "नूनं मत्तः परं वंश्याः पिण्डविच्छेददर्शिनः । न प्रकामभुजः श्राद्धे स्वधासंग्रहतत्पराः ॥"
  },
  {
    "c": "1",
    "n": "67",
    "i": 66,
    "v": "मत्परं दुर्लभं मत्वा नूनमावर्जितं मया । पयः पूर्वैः स्वनिःश्वासैः कवोष्णमुपभुज्यते ॥"
  },
  {
    "c": "1",
    "n": "68",
    "i": 67,
    "v": "सोऽहमिज्याविशुद्धात्मा प्रजालोपनिमीलितः । प्रकाशश्चाप्रकाशश्च लोकालोक इवाचलः ॥"
  },
  {
    "c": "1",
    "n": "69",
    "i": 68,
    "v": "लोकान्तरसुखं पुण्यं तपोदानसमुद्भवम् । संततिः शुद्धवंश्या हि परत्रेह च शर्मणे ॥"
  },
  {
    "c": "1",
    "n": "70",
    "i": 69,
    "v": "तया हीनं विधातर्मां कथं पश्यन्न दूयसे? । सिक्तं स्वयमिव स्नेहाद्वन्ध्यमाश्रमवृक्षकम् ॥"
  },
  {
    "c": "1",
    "n": "71",
    "i": 70,
    "v": "असह्यपीडं भगवन्नृणमन्त्यमवेहि मे । अरुन्तुदमिवालानमनिर्वाणस्य दन्तिनः ॥"
  },
  {
    "c": "1",
    "n": "72",
    "i": 71,
    "v": "तस्मान्मुच्ये यथा तात! संविधातुं तथार्हसि । इक्ष्वाकूणां दुरापेऽर्थे त्वदधीना हि सिद्धयः ॥"
  },
  {
    "c": "1",
    "n": "73",
    "i": 72,
    "v": "इति विज्ञापितो राज्ञा ध्यानस्तिमितलोचनः । क्षणमात्रमृषिस्तस्थौ सुप्तमीन इव ह्रदः ॥"
  },
  {
    "c": "1",
    "n": "74",
    "i": 73,
    "v": "सोऽपश्यत्प्रणिधानेन संततेः स्तम्भकारणम् । भावितात्मा भुवो भर्तुरथैनं प्रत्यबोधयत् ॥"
  },
  {
    "c": "1",
    "n": "75",
    "i": 74,
    "v": "पुरा शक्रमुपस्थाय तवोर्वीं प्रति यास्यतः । आसीत्कल्पतरुच्छायामाश्रिता सुरभिः पथि ॥"
  },
  {
    "c": "1",
    "n": "76",
    "i": 75,
    "v": "धर्मलोपभयाद्राज्ञीमृतुस्नातामिमां स्मरन् । प्रदक्षिणक्रियार्हायां तस्यां त्वं साधु नाचरः ॥"
  },
  {
    "c": "1",
    "n": "77",
    "i": 76,
    "v": "अवजानासि मां यस्मादतस्ते न भविष्यति। मत्प्रसूतिमनाराध्य प्रजेति त्वां शशाप सा ॥"
  },
  {
    "c": "1",
    "n": "78",
    "i": 77,
    "v": "स शापो न त्वया राजन्न च सारथिना श्रुतः । नदत्याकाशगङ्गायाः स्रोतस्युद्दामदिग्गजे ॥"
  },
  {
    "c": "1",
    "n": "79",
    "i": 78,
    "v": "ईप्सितं तदवज्ञानाद्विद्धि सार्गलमात्मनः । प्रतिबध्नाति हि श्रेयः पूज्यपूजाव्यतिक्रमः ॥"
  },
  {
    "c": "1",
    "n": "80",
    "i": 79,
    "v": "हविषे दीर्घसत्रस्य सा चेदानीं प्रचेतसः । भुजङ्गपिहितद्वारं पातालमधितिष्टति ॥"
  },
  {
    "c": "1",
    "n": "81",
    "i": 80,
    "v": "सुतां तदीयां सुरभेः कृत्वा प्रतिनिधिं शुचिः । आराधय सपत्नीकः प्रीता कामदुघा हि सा ॥"
  },
  {
    "c": "1",
    "n": "82",
    "i": 81,
    "v": "इति वादिन एवास्य होतुराहुतिसाधनम् । अनिन्द्या नन्दिनी नाम धेनुराववृते वनात् ॥"
  },
  {
    "c": "1",
    "n": "83",
    "i": 82,
    "v": "ललाटोदयमाभुग्नं पल्लवस्निग्धापाटला । बिभ्रती श्वेतरोमाङ्कं संध्येव शशिनं नवम् ॥"
  },
  {
    "c": "1",
    "n": "84",
    "i": 83,
    "v": "भुवं कोष्णेन कुण्डोध्नी मेध्येनावभृथादपि । प्रस्रवेणाभिवर्षन्ती वत्सालोकप्रवर्तिना ॥"
  },
  {
    "c": "1",
    "n": "85",
    "i": 84,
    "v": "रजःकणैः खुरोद्धूतैः स्पृशद्भिर्गात्रमन्तिकात् । तीर्थाभिषेकजां शुद्धिमादधाना महीक्षितः ॥"
  },
  {
    "c": "1",
    "n": "86",
    "i": 85,
    "v": "तां पुण्यदर्शनां दृष्ट्वा निमित्तज्ञस्तपोनिधिः । याज्यमाशंसितावन्ध्यप्रार्थनं पुनरब्रवीत् ॥"
  },
  {
    "c": "1",
    "n": "87",
    "i": 86,
    "v": "अदूरवर्तिनीं सिद्धिं राजन्विगणयात्मनः । उपस्थितेयं कल्याणी नाम्नि कीर्तित एव यत् ॥"
  },
  {
    "c": "1",
    "n": "88",
    "i": 87,
    "v": "वन्यवृत्तिरिमां शश्वदात्मानुगमनेन गाम् । विद्यामभ्यसनेनेव प्रसादयितुमर्हसि ॥"
  },
  {
    "c": "1",
    "n": "89",
    "i": 88,
    "v": "प्रस्थितायां प्रतिष्ठेथाः स्थितायां स्थितिमाचरेः । निषण्णायां निषीदास्यां पीताम्भसि पिबेरपः ॥"
  },
  {
    "c": "1",
    "n": "90",
    "i": 89,
    "v": "वधूर्भक्तिमती चैनामर्चितामा तपोवनात् । प्रयता प्रातरन्वेतु सायं प्रत्युद्व्रजेदपि ॥"
  },
  {
    "c": "1",
    "n": "91",
    "i": 90,
    "v": "इत्या प्रसादादस्यास्त्वं परिचर्यापरो भव । अविघ्नमस्तु ते स्थेयाः पितेव धुरि पुत्रिणाम् ॥"
  },
  {
    "c": "1",
    "n": "92",
    "i": 91,
    "v": "तथेति प्रतिजग्राह प्रीतिमान्सपरिग्रहः । आदेशं देशकालज्ञः शिष्यः शासितुरानतः ॥"
  },
  {
    "c": "1",
    "n": "93",
    "i": 92,
    "v": "अथ प्रदोषे दोषज्ञः संवेशाय विशांपतिम् । सूनुः सूनृतवाक्स्रष्टुर्विससर्जोदितश्रियम् ॥"
  },
  {
    "c": "1",
    "n": "94",
    "i": 93,
    "v": "सत्यामपि तपःसिद्धौ नियमापेक्षया मुनिः । कल्पवित्कल्पयामास वन्यामेवास्य संविधाम् ॥"
  },
  {
    "c": "1",
    "n": "95",
    "i": 94,
    "v": "निर्दिष्टां कुलपतिना स पर्णशालामध्यास्य प्रयतपरिग्रहद्वितीयः । तच्छिष्याध्ययननिवेदितावसानां संविष्टः कुशशयने निशां निनाय ॥"
  },
  {
    "c": "2",
    "n": "1",
    "i": 95,
    "v": "अथ प्रजानामधिपः प्रभाते जायाप्रतिग्राहितगन्धमाल्याम् । वनाय पीतप्रतिबद्धवत्सां यशोधनो धेनुमृषेर्मुमोच ॥"
  },
  {
    "c": "2",
    "n": "2",
    "i": 96,
    "v": "तस्याः खुरन्यासपवित्रपुंसुमपांसुलानां धुरि कीर्तनीया । मार्गं मनुष्येश्वरधर्मपत्नी श्रुतेरिवार्थं स्मृतिरन्वगच्छत् ॥"
  },
  {
    "c": "2",
    "n": "3",
    "i": 97,
    "v": "निवर्त्य राजा दयितां दयालुस्तां सौरभेयीं सुरभिर्यशोभिः । पयोधरीभूतचतुःसमुद्रां जुगोप गोरूपधरामिवोर्वीम् ॥"
  },
  {
    "c": "2",
    "n": "4",
    "i": 98,
    "v": "व्रताय तेनानुचरेण धेनोर्न्यषेधि शेषोऽप्यनुयायिवर्गः । न चान्यतस्तस्य शरीररक्षा स्ववीर्यगुप्ता हि मनोः प्रसूतिः ॥"
  },
  {
    "c": "2",
    "n": "5",
    "i": 99,
    "v": "आस्वादवद्भिः कवलस्तृणानां कण्डूयनैर्दंशनिवारणैश्च । अव्याहतैः स्वैरगतैः स तस्याः सम्राट् समाराधनतत्परोऽभूत् ॥"
  },
  {
    "c": "2",
    "n": "6",
    "i": 100,
    "v": "स्थितः स्थितामुञ्चलितः प्रयातां निषेदुषीमासनबन्धधीरः । जलाभिलाषी जलमाददानां छायेव तां भूपतिरन्वगच्छत् ॥"
  },
  {
    "c": "2",
    "n": "7",
    "i": 101,
    "v": "स न्यस्तचिह्नामपि राजलक्ष्मीं तेजोविशेषानुमितां तधानः । आसीदनाविष्कृतदानराजिरन्तर्मदावस्थ इव द्विपेन्द्रः ॥"
  },
  {
    "c": "2",
    "n": "8",
    "i": 102,
    "v": "लताप्रतानोद्ग्रथितैः स कैशैरधिज्यधन्वा विचचार दावम् । रक्षापदेशान्मुनिहोमधेनोर्वन्यान्विनेष्यन्निव दुष्टसत्त्वान् ॥"
  },
  {
    "c": "2",
    "n": "9",
    "i": 103,
    "v": "विसृष्टपार्श्वानुचरस्य तस्य पार्श्वद्रुमाः पाशभृता समस्य । उदीरयामासुरिवोन्मदानामालोकशब्दं वयसां विरावैः ॥"
  },
  {
    "c": "2",
    "n": "10",
    "i": 104,
    "v": "मरुत्प्रयुक्ताश्च मरुत्सखाभं तमर्च्यमारादभिवर्तमानम् । अवाकिरन्बाललताः प्रसूनैराचारलाजैरिव पौरकन्याः ॥"
  },
  {
    "c": "2",
    "n": "11",
    "i": 105,
    "v": "धनुर्भृतोऽप्यस्य दयार्द्रभावमाख्यातमन्तःकरणैर्विशङ्कैः । विलोकयन्त्यो वपुरापुरक्ष्णां प्रकामविस्तारफलं हरिण्यः ॥"
  },
  {
    "c": "2",
    "n": "12",
    "i": 106,
    "v": "स कीचकैर्मारुतपूर्णरन्ध्रैः कूजद्भिरापादितवंशकृत्यम् । शुश्राव कुञ्जेषु यशः स्वमुञ्चैरुद्गीयमानं वनदेवताभिः ॥"
  },
  {
    "c": "2",
    "n": "13",
    "i": 107,
    "v": "पृक्तस्तुषारैर्गिरिनिर्झराणामनोकहाकम्पितपुष्पगन्धी । तमातपक्लान्तमनातपत्रमाचारपूतं पवनः सिषेवे ॥"
  },
  {
    "c": "2",
    "n": "14",
    "i": 108,
    "v": "शशाम वृष्ट्यापि विना दवाग्निरासीद्विशेषो फलपुष्पवृद्धिः । ऊनं न सत्त्वेष्वधिको बबाधे तस्मिन्वनं गोप्तरि गाहमाने ॥"
  },
  {
    "c": "2",
    "n": "15",
    "i": 109,
    "v": "संचारपूतानि दिगन्तराणि कृत्वा दिनान्ते निलयाय गन्तुम् । प्रचक्रमे पल्लवरागताम्रा प्रभा पतङ्गस्य मुनेश्च धेनुः ॥"
  },
  {
    "c": "2",
    "n": "16",
    "i": 110,
    "v": "तां देवतापित्रतिथिक्रियार्थामन्वग्ययौ मध्यमलोकपालः । बभौ च सा मतेन सतां तेन श्रद्धेव साक्षाद्विधिनोपपन्ना ॥"
  },
  {
    "c": "2",
    "n": "17",
    "i": 111,
    "v": "स पल्वलोत्तीर्णवराहयूथान्यावासवृक्षोन्मुखबर्हिणानि । ययौ मृगाध्यासितशाद्वलानि श्यामायमानानि वनानि पश्यन् ॥"
  },
  {
    "c": "2",
    "n": "18",
    "i": 112,
    "v": "आपीनभारोद्वहनप्रयत्नाद्धृष्टिर्गुरुत्वाद्वपुषो नरेन्द्रः । उभावलंचक्रतुरञ्चिताभ्यां तपोवनावृत्तिपथं गताभ्याम् ॥"
  },
  {
    "c": "2",
    "n": "19",
    "i": 113,
    "v": "वसिष्ठधेनोरनुयायिनं तमावर्तमानं वनिता वनान्तात् । पपौ निमेषालसपक्ष्मपङ्क्तिरुपोषिताभ्यामिव लोचनाभ्याम् ॥"
  },
  {
    "c": "2",
    "n": "20",
    "i": 114,
    "v": "पुरस्कृता वर्त्मनि पार्थिवेन प्रत्युद्गता पार्थिवधर्मपत्न्या । तदन्तरे सा विरराज धेनुर्दिनक्षपामध्यगतेव संध्या ॥"
  },
  {
    "c": "2",
    "n": "21",
    "i": 115,
    "v": "प्रदक्षिणीकृत्य पयस्विनीं तां सुदक्षिणा साक्षतपात्रहस्ता । प्रणम्य चानर्च विशालमस्याः श्रृङ्गान्तरं द्वारमिवार्थसिद्धेः ॥"
  },
  {
    "c": "2",
    "n": "22",
    "i": 116,
    "v": "वत्सोत्सुकापि स्तिमिता सपर्यां प्रत्यग्रहीत्सेति ननन्दतुस्तौ । भक्त्योपपन्नेषु हि तद्विधानां प्रसादचिह्नानि पुरःफलानि ॥"
  },
  {
    "c": "2",
    "n": "23",
    "i": 117,
    "v": "गुरोः सदारस्य निपीड्य पादौ समाप्य सांध्वं च विधिं दिलीपः । दोहावसाने पुनरेव दोग्ध्रीं भेजे भुजोच्छिन्नरिपुर्निषण्णाम् ॥"
  },
  {
    "c": "2",
    "n": "24",
    "i": 118,
    "v": "तामन्तिकन्यस्तबलिप्रदीपामन्वास्य गोप्ता गृहीणीसहायः । क्रमेण सुप्तामनु संविवेश सुप्तोत्थितां प्रातरनूदतिष्ठत् ॥"
  },
  {
    "c": "2",
    "n": "25",
    "i": 119,
    "v": "इत्थं व्रतं धारयतः प्रजार्थं समं महिण्या महनीयकीर्तेः । सप्त व्यतीयुस्त्त्रिगुणानि तस्य दिनानि दीनोद्धरणोचितस्य ॥"
  },
  {
    "c": "2",
    "n": "26",
    "i": 120,
    "v": "अन्येद्युरात्मानुचरस्य भावं जिज्ञासमाना मुनिहोमधेनुः । गङ्गाप्रपातान्तविरूढशष्पं गौरीगुरोर्गह्वरमाविवेश ॥"
  },
  {
    "c": "2",
    "n": "27",
    "i": 121,
    "v": "सा दुष्प्रधर्षा मनसापि हिंस्रैरित्यद्रिशोभाप्रहितेक्षणेन । अलक्षिताभ्युत्पतनो नृपेण प्रसह्य सिंहः किल तां चकर्ष ॥"
  },
  {
    "c": "2",
    "n": "28",
    "i": 122,
    "v": "तदीयमाक्रन्दितमार्तसाधोर्गुहानिबद्धप्रतिशब्ददीर्घम् । रश्मिष्ववादाय नगेन्द्रसक्तां निवर्तयामास नृपस्य दृष्टिम् ॥"
  },
  {
    "c": "2",
    "n": "29",
    "i": 123,
    "v": "स पाटलायां गवि तस्थिवांसं धनुर्धरः केसरिणं ददर्श । अधित्यकायामिव धातुमय्यां लोध्रद्रुमं सानुमतः प्रफुल्लम् ॥"
  },
  {
    "c": "2",
    "n": "30",
    "i": 124,
    "v": "ततो मृगेन्द्रस्य मृगेन्द्रगामी वधाय वध्यस्य शरं शरण्यः । जाताभिषङ्गो नृपतिर्निषङ्गादुद्धर्तुमैच्छत्प्रसभोद्धृतारिः ॥"
  },
  {
    "c": "2",
    "n": "31",
    "i": 125,
    "v": "वामेतरस्तस्य करः प्रहर्तुर्नखप्रभाभूषितकङ्कपत्रे । सक्ताङ्गुलिः सायकपुङ्ख एव चित्रार्पितारम्भ इवावतस्थे ॥"
  },
  {
    "c": "2",
    "n": "32",
    "i": 126,
    "v": "बाहुप्रतिष्टम्भविवृद्धमन्युरभ्यर्णमागस्कृतमस्पृशद्भिः । राजा स्वतेजोभिरदह्यतान्तर्भोगीव मन्त्त्रौषधिरुद्धवीर्यः ॥"
  },
  {
    "c": "2",
    "n": "33",
    "i": 127,
    "v": "तमार्यगृह्यं निगृहीतधेनुर्मनुष्यवाचा मनुवंशकेतुम् । विस्माययन्विस्मितमात्मवृत्तौ सिंहोरुसत्त्वं निजगाद सिंहः ॥"
  },
  {
    "c": "2",
    "n": "34",
    "i": 128,
    "v": "अलं महीपाल! तव श्रमेण प्रयुक्तमप्यस्त्रमितो वृथा स्यात् । न पादणेन्मूलनशक्ति रंहः शिलोञ्चये मूर्च्छति मारुतस्य ॥"
  },
  {
    "c": "2",
    "n": "35",
    "i": 129,
    "v": "कैलासगौरं वृषमारुरुक्षोः पादार्पणानुग्रहपूतपृष्ठम् । अवेहि मां किंकरमष्टमूर्तेः कुम्भोदरं नाम निकुम्भमित्रम् ॥"
  },
  {
    "c": "2",
    "n": "36",
    "i": 130,
    "v": "अमुं पुरः पश्यसि देवदारुं पुत्रीकृतोऽसौ वृषभध्वजेन । यो हेमकुम्भस्तननिःसृतानां स्कन्दस्य मातुः पयसां रसज्ञः ॥"
  },
  {
    "c": "2",
    "n": "37",
    "i": 131,
    "v": "कण्डूयमानेन कटं कदाचिद्वन्यद्विपेनोन्मथिता त्वगस्य । अथैनमद्रेस्तनया शुशोच सेनान्यमालीढमिवासुरास्त्त्रैः ॥"
  },
  {
    "c": "2",
    "n": "38",
    "i": 132,
    "v": "तदाप्रभृत्येव वनद्विपानां त्रासार्थमस्मिन्नहमद्रिकुक्षौ । व्यापारितः शूलभृता विधाय सिंहत्वमङ्कागतसत्त्ववृत्ति ॥"
  },
  {
    "c": "2",
    "n": "39",
    "i": 133,
    "v": "तस्यालमेषा क्षुधितस्य तृप्त्यै प्रदिष्टकाला परमेश्वरेण । उपस्थिता शोणितपारणा मे सुरद्विषश्चान्द्रमसी सुधेव ॥"
  },
  {
    "c": "2",
    "n": "40",
    "i": 134,
    "v": "स त्वं निवर्तस्व विहाय लज्जां गुरोर्भवान्दर्शितशिष्यभक्तिः । शस्त्त्रेण रक्ष्यं यदशक्यरक्षं न तद्यशः शस्त्त्रभृतां क्षिणोति ॥"
  },
  {
    "c": "2",
    "n": "41",
    "i": 135,
    "v": "इति प्रगल्भं पुरुषाधिराजो मृगाधिराजस्य वचो निशम्य । प्रत्याहतास्त्त्रो गिरिशप्रभावादात्मन्यवज्ञां शिथिलीचकार ॥"
  },
  {
    "c": "2",
    "n": "42",
    "i": 136,
    "v": "प्रत्यब्रवीञ्चैनमिषुप्रयोगे तत्पूर्वभङ्गे वितथप्रयत्नः । जडीकृतस्त्त्र्यम्बकवीक्षणेन वज्रं मुमुक्षन्निव वज्रपाणिः ॥"
  },
  {
    "c": "2",
    "n": "43",
    "i": 137,
    "v": "संरुद्धचेष्टस्य मृगेन्द्र! कामं हास्यं वचस्तद्यदहं विवक्षुः । अन्तर्गतं प्राणभृतां हि वेद सर्वं भवान्भावमतोऽभिधास्ये ॥"
  },
  {
    "c": "2",
    "n": "44",
    "i": 138,
    "v": "मान्यः स मे स्थावरजंगमानां सर्गस्थितिप्रत्यवहारहेतुः । गुरोरपीदं धनमाहिताग्नेर्नश्यत्पुरस्तादनुपेक्षणीयम् ॥"
  },
  {
    "c": "2",
    "n": "45",
    "i": 139,
    "v": "स त्वं मदीयेन शरीरवृत्तिं देहेन निर्वर्तयितुं प्रसीद । दिनावसानोत्सुकबालवत्सा विसृज्यतां धेनुरियं महर्षेः ॥"
  },
  {
    "c": "2",
    "n": "46",
    "i": 140,
    "v": "अथान्धकारं गिरिगह्वराणां दंष्ट्रामयूखैः शकलानि कुर्वन् । भूयः स भूतेश्वरपार्श्ववर्ती किंचिद्विहस्यार्थपतिं बभाषे ॥"
  },
  {
    "c": "2",
    "n": "47",
    "i": 141,
    "v": "एकातपत्रं जगतः प्रभुत्वं नवं वयः कान्तमिदं वपुश्च । अल्पस्य हेतोर्बहु हातुमिच्छन्विचारमूढः प्रतिभासि मे त्वम् ॥"
  },
  {
    "c": "2",
    "n": "48",
    "i": 142,
    "v": "भूतानुकम्पा तव चेदियं गौरेका भवेत्स्वस्तिमती त्वदन्ते । जीवन्पुनः शश्वदुपप्लवेभ्यः प्रजाः प्रजानाथ! पितेव पासि ॥"
  },
  {
    "c": "2",
    "n": "49",
    "i": 143,
    "v": "अथैकधेनोरपराधचण्डाद्गुरोः कृशानुप्रतिमाद्विभेषि । शक्योऽस्य मन्युर्भवता विनेतुं गाः कोटिशः स्पर्शयता घटोध्नीः ॥"
  },
  {
    "c": "2",
    "n": "50",
    "i": 144,
    "v": "तद्रक्ष कल्याणपरम्पराणां भोक्तारमूर्जस्वलमात्मदेहम् । महीतलस्पर्शनमात्रभिन्नमृद्धं हि राज्यं पदमैन्द्रमाहुः ॥"
  },
  {
    "c": "2",
    "n": "51",
    "i": 145,
    "v": "एतावदुक्त्वा विरते मृगेन्द्रे प्रतिस्वनेनास्य गुहागतेन । शिलोञ्चयोऽपि क्षितिपालमुञ्चैः प्रीत्या तमेवार्थमभाषतेव ॥"
  },
  {
    "c": "2",
    "n": "52",
    "i": 146,
    "v": "निशम्य देवानुचरस्य वाचं मनुष्यदेवः पुनरप्युवाच । धेन्वा तदध्यासितकातराक्ष्या निरीक्ष्यमाणः सुतरां दयालुः ॥"
  },
  {
    "c": "2",
    "n": "53",
    "i": 147,
    "v": "क्षतात्किल त्रायत इत्युदग्रः क्षत्त्रस्य शब्दो भुवनेषु रूढः । राज्येन किं तद्विपरीतवृत्तेः प्राणैरुपक्रोशमलीमसैर्वा ॥"
  },
  {
    "c": "2",
    "n": "54",
    "i": 148,
    "v": "कथं नु शक्योऽनुनयो महर्षेर्विश्राणनाञ्चान्यपयस्विनीनाम् । इमामनूनां सुरभेरवेहि रुद्रौजसा तु प्रहृतं त्वयाऽस्याम् ॥"
  },
  {
    "c": "2",
    "n": "55",
    "i": 149,
    "v": "सेयं स्वदेहार्पणनिष्क्रयेण न्याय्या मया मोचयितुं भवत्तः । न पारणा स्याद्विहता तवैवं भवेदलुप्तश्च मुनेः क्रियार्थः ॥"
  },
  {
    "c": "2",
    "n": "56",
    "i": 150,
    "v": "भवानपीदं परवानवैति महान्हि यत्नस्तव देवदारौ । स्थातुं नियोक्तुर्न हि शक्यमग्रे विनाश्य रक्ष्यं स्वयमक्षतेन ॥"
  },
  {
    "c": "2",
    "n": "57",
    "i": 151,
    "v": "किमप्यहिंस्यस्तव चेन्मतोऽहं यशःशरीरे भव मे दयालुः । एकान्तविध्वंसिषु मद्विधानां पिण्डेष्वनास्था खलु भौतिकेषु ॥"
  },
  {
    "c": "2",
    "n": "58",
    "i": 152,
    "v": "संबन्धमाभाषणपूर्वमाहुर्वृत्तः स नौ संगतयोर्वनान्ते । तद्भूतनाथानुग! नार्हसि त्वं संबन्धिनो मे प्रणयं विहन्तुम् ॥"
  },
  {
    "c": "2",
    "n": "59",
    "i": 153,
    "v": "तथेति गामुक्तवते दिलीपः सद्यः प्रतिष्टम्भविमुक्तबाहुः । सन्न्यस्तशस्त्त्रो हरये स्वदेहमुपानयत्पिण्डमिवामिषस्य ॥"
  },
  {
    "c": "2",
    "n": "60",
    "i": 154,
    "v": "तस्मिन्क्षणे पालयितुः प्रजानामुत्पश्यतः सिंहनिपातमुग्रम् । अवाङ्मुखस्योपरि पुष्पवृष्टिः पपात विद्याधरहस्तमुक्ता ॥"
  },
  {
    "c": "2",
    "n": "61",
    "i": 155,
    "v": "उत्तिष्ठ वत्सेत्यमृतायमानं वचो निशम्योत्थितमुत्थितः सन् । ददर्श राजा जननीमिव स्वां गामग्रतः प्रस्रविणीं न सिंहम् ॥"
  },
  {
    "c": "2",
    "n": "62",
    "i": 156,
    "v": "तं विस्मितं धेनुरुवाच साधो! मायां मयोद्भाव्य परीक्षितोऽसि । ऋषिप्रभावान्मयि नान्तकोऽपि प्रभुः प्रहर्तुं किमुतान्यहिंस्राः ॥"
  },
  {
    "c": "2",
    "n": "63",
    "i": 157,
    "v": "भक्त्या गुरौ मय्यनुकम्पया च प्रीतास्मि ते पुत्र! वरं वृणीष्व । न केवलानां पयसां प्रसूतिमवेहि मां कामदुघां प्रसन्नाम् ॥"
  },
  {
    "c": "2",
    "n": "64",
    "i": 158,
    "v": "ततः समानीय स मानितार्थी हस्तौ स्वहस्तार्जितवीरशब्दः । वंशस्य कर्तारमनन्तकीर्तिं सुदक्षिणायां तनयं ययाचे ॥"
  },
  {
    "c": "2",
    "n": "65",
    "i": 159,
    "v": "संतानकामाय तथेति कामं राज्ञे प्रतिश्रुत्य पयस्विनी सा । दुग्ध्वा पयः पत्रपुटे मदीयं पुत्रोपभुङ्क्ष्वेति तमादिदेश ॥"
  },
  {
    "c": "2",
    "n": "66",
    "i": 160,
    "v": "वत्सस्य होमार्थविधेश्च शेषमृषेरनुज्ञामधिगम्य मातः । ऊधस्यमिच्छामि तवोपभोक्तुं षष्ठांशमुर्व्या इव रक्षितायाः ॥"
  },
  {
    "c": "2",
    "n": "67",
    "i": 161,
    "v": "इत्थं क्षितीशेन वसिष्ठधेनुर्विज्ञापिता प्रीततरा बभूव । तदन्विता हैमवताञ्च कुक्षेः प्रत्याययावाश्रममश्रमेण ॥"
  },
  {
    "c": "2",
    "n": "68",
    "i": 162,
    "v": "तस्याः प्रसन्नेन्दुमुखः प्रसादं गुरुर्नृपाणां गुरवे निवेद्य । प्रहर्षचिह्नानुमितं प्रियायै शशंस वाचा पुनरुक्तयेव ॥"
  },
  {
    "c": "2",
    "n": "69",
    "i": 163,
    "v": "स नन्दिनीस्तन्यमनिन्दितात्मा सद्वत्सलो वत्सहुतावशेषम् । पपौ वसिष्ठेन कृताभ्यनुज्ञः शुभ्रं यशो मूर्तमिवातितृष्णः ॥"
  },
  {
    "c": "2",
    "n": "70",
    "i": 164,
    "v": "प्रातर्यथोक्तव्रतपारमान्ते प्रास्थानिकं स्वस्त्ययनं प्रयुज्य । तौ दंपती स्वां प्रति राजधानीं प्रस्थापयामास वशी वसिष्ठः ॥"
  },
  {
    "c": "2",
    "n": "71",
    "i": 165,
    "v": "प्रदक्षिणीकृत्य हुतं हुताशमनन्तरं भर्तुररुन्धतीं च । धेनुं सवत्सां च नृपः प्रतस्थे सन्मङ्गलोदग्रतप्रभावः ॥"
  },
  {
    "c": "2",
    "n": "72",
    "i": 166,
    "v": "श्रोत्राभिरामध्वनिना रथेन स धर्मपत्नीसहितः सहिष्णुः । ययावनुद्धातसुखेन मार्गं स्वेनेव पूर्णेन मनोरथेन ॥"
  },
  {
    "c": "2",
    "n": "73",
    "i": 167,
    "v": "तमाहितौत्सुक्यमदर्शनेन प्रजाः प्रजार्थव्रतकर्शिताङ्गम् । नेत्रैः पपुस्तृप्तिमनाप्नुवद्भिर्नवोदयं नाथमिवौषधीनाम् ॥"
  },
  {
    "c": "2",
    "n": "74",
    "i": 168,
    "v": "पुरंदरश्रीः पुरमुत्पताकं प्रविश्य पौरैरभिनन्द्यमानः । भुजे भुजंगेन्द्रसमानसारे भूयः स भूमेर्धुरमाससञ्ज ॥"
  },
  {
    "c": "2",
    "n": "75",
    "i": 169,
    "v": "अथ नयनसमुत्थं ज्योतिरत्रेरिव द्यौः सुरसरिदिव तेजो वह्निनिष्ठ्यूतमैशम् । नरपतिकुलभूत्यै गर्भमाधत्त राज्ञी गुरुभिरभिनिविष्टं लोकपालानुभावैः ॥"
  },
  {
    "c": "3",
    "n": "1",
    "i": 170,
    "v": "अथेप्सितं भर्तुरुपस्थितोदयं सखीजनोद्वीक्षणकौमुदीमुखम् । निदानमिक्ष्वाकुकुलस्य संततेः सुदक्षिणा दौर्हृदलक्षणं दधौ ॥"
  },
  {
    "c": "3",
    "n": "2",
    "i": 171,
    "v": "शरीरसादादसमग्रभूषणा मुखेन सालक्ष्यत लोध्रपाण्डुना । तनुप्रकाशेन विचेयतारका प्रभातकल्पा शशिनेव शर्वरी ॥"
  },
  {
    "c": "3",
    "n": "3",
    "i": 172,
    "v": "तदाननं मृत्सुरभि क्षितीश्वरो रहस्युपाघ्राय न तृप्तिमाययौ । करीव सिक्तं पृषतैः पयोमुचां शुचिव्यपाये वनराजिपल्वलम् ॥"
  },
  {
    "c": "3",
    "n": "4",
    "i": 173,
    "v": "दिवं मरुत्वानिव भोक्ष्यते भुवं दिग विश्रान्तरथो हि तत्सुतः । अतोऽभिलाषे प्रथमं तथाविधे मनो बवन्धान्यरसान्विलङ्घ्य सा ॥"
  },
  {
    "c": "3",
    "n": "5",
    "i": 174,
    "v": "न मे ह्रिया शंसति किंचिदीप्सितं स्पृहावती वस्तुषु केषु मागधी । इति स्म पृच्छत्यनुवेलमादृतः प्रियासखीरुत्तरकोसलेश्वरः ॥"
  },
  {
    "c": "3",
    "n": "6",
    "i": 175,
    "v": "उपेत्य सा दोहददुःखशीलतां यदेव वव्रे तदपश्यदाहृतम् । न हीष्टमस्य त्रिदिवेऽपि भूपतेरभूदनासाद्यमधिज्यधन्वनः ॥"
  },
  {
    "c": "3",
    "n": "7",
    "i": 176,
    "v": "क्रमेण निस्तीर्य च दोहदव्यथां प्रचीयमानावयवा रराज सा । पुराणपत्रापगमादनन्तरं लतेव संनद्धमनोज्ञपल्लवा ॥"
  },
  {
    "c": "3",
    "n": "8",
    "i": 177,
    "v": "दिनेषु गच्छत्सु नितान्तपीवरं तदीयमानीलमुखं स्तनद्वयम् । तिरश्चकार भ्रमराभिलीनयोः सुजातयोः पङ्कजकोशयोः श्रियम् ॥"
  },
  {
    "c": "3",
    "n": "9",
    "i": 178,
    "v": "निधानगर्भामिव सागराम्बरां शमीमिवाभ्यन्तरलीनपावकाम् । नदीमिवान्तःसलिलां सरस्वतीं नृपः ससत्त्वां महिषीममन्यत ॥"
  },
  {
    "c": "3",
    "n": "10",
    "i": 179,
    "v": "प्रियानुरागस्य मनः समुन्नतेर्भुजार्जितानां च दिगन्तसंपदाम् । यथाक्रमं पुंसवनादिकाः क्रिया धृतेश्च धीरः सदृशीर्व्यधत्त सः ॥"
  },
  {
    "c": "3",
    "n": "11",
    "i": 180,
    "v": "सुरेन्द्रमात्राश्रितगर्भगौरवात्प्रयत्नमुक्तासनया गृहागतः । तयोपचाराञ्जलिखिन्नहस्तया ननन्द पारिप्लवनेत्रया नृपः ॥"
  },
  {
    "c": "3",
    "n": "12",
    "i": 181,
    "v": "कुमारभृत्याकुशलैरनुष्ठिते भिषग्भिराप्तैरथ गर्भभर्मणि । पतिः प्रतीतः प्रसवोन्मुखीं प्रियां ददर्श काले दिवमभ्रितामिव ॥"
  },
  {
    "c": "3",
    "n": "13",
    "i": 182,
    "v": "ग्रहैस्ततः पञ्चभिरुञ्चसंश्रयैरसूर्यगैः सूचितभाग्यसंपदम् । असूत पुत्रं समये शचीसमा त्रिसाधना शक्तिरिवार्थमक्षयम् ॥"
  },
  {
    "c": "3",
    "n": "14",
    "i": 183,
    "v": "दिशः प्रसेदुर्मरुतो ववुः सुखाः प्रदक्षिणार्चिर्हविरग्निराददे । बभूव सर्वं शुभशंसि तत्क्षणं भवो हि लोकाभ्युदयाय तादृशाम् ॥"
  },
  {
    "c": "3",
    "n": "15",
    "i": 184,
    "v": "अरिष्टशय्यां परितो विसारिणा सुजन्मनस्तस्य निजेन तेजसा । निशीथदीपाः सहसा हतत्विषो बभूवुरालेख्यसमर्पिता इव ॥"
  },
  {
    "c": "3",
    "n": "16",
    "i": 185,
    "v": "जनाय शुद्धान्तचराय शंसते कुमारजन्मामृतसंमिताक्षरम् । अदेयमासीत्त्रयमेव भूपतेः शशिप्रभ छत्रमुभे च चामरे ॥"
  },
  {
    "c": "3",
    "n": "17",
    "i": 186,
    "v": "निवातपद्मस्तिमितेन चक्षुषा नृपस्य कान्तं पिबतः सुताननम् । महोदधेः पूर इवेन्दुदर्शनाद्गुरुः प्रहर्षः प्रबभूव नात्मनि ॥"
  },
  {
    "c": "3",
    "n": "18",
    "i": 187,
    "v": "स जातकर्मण्यखिले तपस्विना तपोवनादेत्य पुरोधसा कृते । दिलीपसूनुर्मणिराकरोद्भवः प्रयुक्तसंस्कार इवाधिकं बभौ ॥"
  },
  {
    "c": "3",
    "n": "19",
    "i": 188,
    "v": "सुखश्रवा मङ्गलतूर्यनिस्वनाः प्रमोदनृत्यैः सह वारयोषिताम् । न केवलं सद्मनि मागधीपतेः पथि व्यजृम्भन्त दिवौकसामपि ॥"
  },
  {
    "c": "3",
    "n": "20",
    "i": 189,
    "v": "न संयतस्तस्य बभूव रक्षितुर्विसर्जयेद्यं सुतजन्महर्षितः । ऋणाभिधानात्स्वयमेव केवलं तदा पितॄणां मुमुचे स बन्धनात् ॥"
  },
  {
    "c": "3",
    "n": "21",
    "i": 190,
    "v": "श्रुतस्य यायादयमन्तमर्भकस्तथा परेषां युधि चेति पार्थिवः । अवेक्ष्य धातोर्गमनार्थमर्थविञ्चकार नाम्ना रघुमात्मसंभवम् ॥"
  },
  {
    "c": "3",
    "n": "22",
    "i": 191,
    "v": "पितुः प्रयत्नात्स समग्रसंपदः शुभैः शरीरावयवैर्दिने दिने । पुपोष वृद्धिं हरिदश्वदीधितेरनुप्रवेशादिव बालचन्द्रमाः ॥"
  },
  {
    "c": "3",
    "n": "23",
    "i": 192,
    "v": "उमावृषाङ्कौ शरजन्मना यथा यथा जयन्तेन शचीपुरंदरौ । तथा नृपः सा च सुतेन मागधी ननन्दतुस्तत्सदृशेन तत्समौ ॥"
  },
  {
    "c": "3",
    "n": "24",
    "i": 193,
    "v": "रथाङ्गनाम्नोरिव भावबन्धनं बभूव यत्प्रेम परस्पराश्रयम् । विभक्तमप्येकसुतेन तत्तयोः परस्परस्योपरि पयचीयत ॥"
  },
  {
    "c": "3",
    "n": "25",
    "i": 194,
    "v": "उवाच धात्र्या प्रथमोदितं वचो ययौ तदीयामवलम्ब्य चाङ्गुलिम् । अभूञ्च नम्रः प्रणिपातशिक्षया पितुर्मुदं तेन ततान सोऽर्भकः ॥"
  },
  {
    "c": "3",
    "n": "26",
    "i": 195,
    "v": "तमङ्कमारोप्य शरीरयोगजैः सुखैर्निषिञ्चन्तमिवामृतं त्वचि । उपान्तसंमीलितलोचनो नृपश्चिरात्सुतस्पर्शरसज्ञतां ययौ ॥"
  },
  {
    "c": "3",
    "n": "27",
    "i": 196,
    "v": "अमंस्त चानेन परार्ध्यजन्मना स्थितेरभेत्ता स्थितिमन्तमन्वयम् । स्वमूर्तिभेदेन गुणाग्र्यवर्तिना पतिः प्रजानामिव सर्गमात्मनः ॥"
  },
  {
    "c": "3",
    "n": "28",
    "i": 197,
    "v": "स वृत्तचूलश्चलकाकपक्षकैरमात्यपुत्रैः सवयोभिरन्वितः । लिपेर्यथावद्ग्रहणेन वाङ्मयं नदीमुखेनेव समुद्रमाविशत् ॥"
  },
  {
    "c": "3",
    "n": "29",
    "i": 198,
    "v": "अथोपनीतं विधिवद्विपश्चितो विनिन्युरेनं गुरवो गुरुप्रियम् । अवन्ध्ययत्नाश्च बभूवुरत्र ते क्रिया हि वस्तूपहिता प्रसीदति ॥"
  },
  {
    "c": "3",
    "n": "30",
    "i": 199,
    "v": "धियः समग्रैः स गुणैरुदारधीः क्रमाञ्चतस्रश्चतुरर्णवोपमाः । ततार विद्याः पवनातिपातिभिर्दिशो हरिद्भिर्हरितामिवेश्वरः ॥"
  },
  {
    "c": "3",
    "n": "31",
    "i": 200,
    "v": "त्वचं स मेध्यां परिधाय रौरवीमशिक्षतास्त्त्रं पितुरेव मन्त्रवत् । न केवलं तद्गुरुरेकपार्थिवः क्षितावभूदेकधनुर्धरोऽपि सः ॥"
  },
  {
    "c": "3",
    "n": "32",
    "i": 201,
    "v": "महोक्षतां वत्सतरः स्पृशन्निव द्विपेन्द्रभावं कलभः श्रयन्निव । रघुः क्रमाद्यौवनभिन्नशैशवः पुपोप गाम्भीर्यमनोहरं वपुः ॥"
  },
  {
    "c": "3",
    "n": "33",
    "i": 202,
    "v": "अथास्य गोदानविधेरनन्तरं विवाहदीक्षां निरवर्तयद्गुरुः । नरेन्द्रकन्यास्तमवाप्य सत्पतिं तमोनुदं दक्षसुता इवाबभुः ॥"
  },
  {
    "c": "3",
    "n": "34",
    "i": 203,
    "v": "युवा युगव्यायतबाहुरंसलः कपाटवक्षाः परिणद्धकंधरः । वपुः प्रकर्षादजयद्गुरुं रघुस्तथापि नीचौर्विनयाददृश्यत ॥"
  },
  {
    "c": "3",
    "n": "35",
    "i": 204,
    "v": "ततः प्रजानां चिरमात्मना धृतां नितान्तगुर्वीं लघयिष्यता धुरम् । निसर्गसंस्कारविनीत इत्यसौ नृपेण चक्रे युवराजशब्दभाक् ॥"
  },
  {
    "c": "3",
    "n": "36",
    "i": 205,
    "v": "नरेन्द्रमूलायतनादनन्तरं तदास्पदं श्रीर्युवराजसंज्ञितम् । अगच्छदंशेन गुणाभिलाषिणी नवावतारं कमलादिवोत्पलम् ॥"
  },
  {
    "c": "3",
    "n": "37",
    "i": 206,
    "v": "विभावसुः सारथिनेव वायुना घनव्यपायेन गभस्तिमानिव । बभूव तेनातितरां सुदुःसहः कटप्रभेदेन करीव पार्थिवः ॥"
  },
  {
    "c": "3",
    "n": "38",
    "i": 207,
    "v": "नियुज्य तं होमतुरंगरक्षणे धनुर्धरं राजसुतैरनुद्रुतम् । अपूर्णमेकेन शतक्रतूपमः शतं क्रतूनामपविघ्नमाप सः ॥"
  },
  {
    "c": "3",
    "n": "39",
    "i": 208,
    "v": "ततः परं तेन मखाय यज्वना तुरंगमुत्सृष्टमनर्गलं पुनः । धनुर्भृतामग्रत एव रक्षिणां जहार शक्रः किल गूढविग्रहः ॥"
  },
  {
    "c": "3",
    "n": "40",
    "i": 209,
    "v": "विषादलुप्तप्रतिपत्ति विस्मितं कुमारसैन्यं सपदि स्थितं च तत् । वसिष्ठधेनुश्च यदृच्छयागता श्रुतप्रभावा ददृशेऽथ नन्दिनी ॥"
  },
  {
    "c": "3",
    "n": "41",
    "i": 210,
    "v": "तदङ्गनिस्यन्दजलेन लोचने प्रमृज्य पुण्येन पुरस्कृतः सत्ताम् । अतीन्द्रियेष्वप्युपपन्नदर्शनो बभूव भावेषु दिलीपनन्दनः ॥"
  },
  {
    "c": "3",
    "n": "42",
    "i": 211,
    "v": "स पूर्वतः पर्वतपक्षशातनं ददर्श देवं नरदेवसंभवः । पुनः पुनः सूतनिषिद्धचापलं हरन्तमश्वं रथरश्मिसंयतम् ॥"
  },
  {
    "c": "3",
    "n": "43",
    "i": 212,
    "v": "शतैस्तमक्ष्णामनिमेषवृत्तिभिर्हरिं विदित्वा हरिभिश्च वाजिभिः । अवोचदेनं गगनस्पृशा रघुः स्वरेण धीरेण निवर्तयन्निव ॥"
  },
  {
    "c": "3",
    "n": "44",
    "i": 213,
    "v": "मखांशभाजां प्रथमो मनीषिभिस्त्वमेव देवेन्द्र! सदा निगद्यसे । अजस्रदीक्षाप्रयतस्य मद्गुरोः क्रियाविथाताय कथं प्रवर्तसे ? ॥"
  },
  {
    "c": "3",
    "n": "45",
    "i": 214,
    "v": "त्रिलोकनाथेन सदा मखद्विषस्त्वया नियम्या ननु दिव्यचक्षुषा । स चेत्स्वयं कर्मसु धर्मचारिणां त्वमन्तरायो भवसिच्युतोविधिः ॥"
  },
  {
    "c": "3",
    "n": "46",
    "i": 215,
    "v": "तदङ्गमग्र्यं मघवन्महाक्रतोरमुं तुरंगं प्रतिमोक्तुमर्हसि । पथः श्रुतेर्दर्शयितार ईश्वरा मलीमसामाददते न पद्धतिम् ॥"
  },
  {
    "c": "3",
    "n": "47",
    "i": 216,
    "v": "इति प्रगल्भं रघुणा समीरितं वचो निशम्याधिपतिर्दिवौकसाम् । निवर्तयामास रथं सविस्मयः प्रचक्रमे च प्रतिवक्तुमुत्तरम् ॥"
  },
  {
    "c": "3",
    "n": "48",
    "i": 217,
    "v": "यदात्थ राजन्यकुमार! तत्तथा यशस्तु रक्ष्यं परतो यशोधनैः । जगत्प्रकाशं तदशेषमिज्यया भवद्गुरुर्लङ्घयितुं ममोद्यतः ॥"
  },
  {
    "c": "3",
    "n": "49",
    "i": 218,
    "v": "हरिर्यथैकः पुरुषोत्तमः स्मृतो महेश्वरस्त्त्र्यम्बक एव नापरः । तथा विदुर्मां मुनयः शतक्रतुं द्वितीयगामी न हि शब्द एष नः ॥"
  },
  {
    "c": "3",
    "n": "50",
    "i": 219,
    "v": "अतोऽयमश्वः कपिलानुकारिणा पितुस्त्वदीयस्य मयापहारितः । अलं प्रयत्नेन तवात्र मा निधाः पदं पदव्यां सगरस्य संततेः ॥"
  },
  {
    "c": "3",
    "n": "51",
    "i": 220,
    "v": "ततः प्रहस्यापभयः पुरंदरं पुनर्बभाषे तुरगस्य रक्षिता । गृहाण शस्त्त्रं यदि सर्ग एष ते न खल्वनिर्जित्य रघुं कृती भवान् ॥"
  },
  {
    "c": "3",
    "n": "52",
    "i": 221,
    "v": "स एवमुक्त्वा मघवन्तमुन्मुखः करिष्यमाणः सशरं शरासनम् । अतिष्ठदालीढविशेषशोभिना वपुःप्रकर्षेण विडम्बितेश्वरः ॥"
  },
  {
    "c": "3",
    "n": "53",
    "i": 222,
    "v": "रघोरवष्टम्भमयेन पत्रिणा हृदि क्षतो गोत्रभिदप्यमर्षणः । नवाम्बुदानीकमुहूर्तलाञ्छने धनुष्यमोघं समधत्त सायकम् ॥"
  },
  {
    "c": "3",
    "n": "54",
    "i": 223,
    "v": "दिलीपसूनोः स बृहद्भुजान्तरं प्रविश्य भीमासुरशोणितोचितः । पपावनास्वादितपूर्वमाशुगः कुतूहलेनेव मनुष्यशोणितम् ॥"
  },
  {
    "c": "3",
    "n": "55",
    "i": 224,
    "v": "हरेः कुमारोऽपि कुमारविक्रमः सुरद्विपास्फालनकर्कशाङ्गुलौ । भुजे शचीपत्रविशेषकाङ्किते स्वनामचिह्नं निचखान सायकम् ॥"
  },
  {
    "c": "3",
    "n": "56",
    "i": 225,
    "v": "जहार चान्येन मयूरपत्रिणा शरेण शक्रस्य महाशनिध्वजम् । चुकोप तस्मै स भृशं सुरश्रियः प्रसह्य केशव्यपरोपणादिव ॥"
  },
  {
    "c": "3",
    "n": "57",
    "i": 226,
    "v": "तयोरुपान्तस्थितसिद्धसैनिकं गरुत्मदाशीविषभीमदर्शनैः । बभूव युद्धं तुमुलं जयैषिणोरधोमुखैरूर्ध्वमुखैश्च पत्रिभिः ॥"
  },
  {
    "c": "3",
    "n": "58",
    "i": 227,
    "v": "अतिप्रबन्धप्रहितास्त्त्रवृष्टिभिस्तमाश्रयं दुष्प्रसहस्य तेजसः । शशाक निर्वापयितुं न वासवः स्वतश्च्युतं वह्निमिवाद्भिरम्बुदः ॥"
  },
  {
    "c": "3",
    "n": "59",
    "i": 228,
    "v": "ततः प्रकोष्ठे हरिचन्दनाङ्किते प्रमथ्यमानार्णवधीरनादिनीम् । रघुः शशाङ्कार्धमुखेन पत्रिणा शरासनज्यामलुनाद्बिडौजसः ॥"
  },
  {
    "c": "3",
    "n": "60",
    "i": 229,
    "v": "स चापमुत्सृज्य विवृद्धमत्सरः प्रणाशनाय प्रबलस्य विद्विषः । महीध्रपक्षव्यपरोपणोचितं स्फुरत्प्रभामण्डलमस्त्त्रमाददे ॥"
  },
  {
    "c": "3",
    "n": "61",
    "i": 230,
    "v": "रघुर्भृशं वक्षसि तेन ताडितः पपात भूमौ सह सैनिकाश्रुभिः । निमेषमात्रादवधूय च व्यथां सहोत्थितः सैनिकहर्षनिस्वनैः ॥"
  },
  {
    "c": "3",
    "n": "62",
    "i": 231,
    "v": "तथापि शस्त्त्रव्यवहारनिष्ठुरे विपक्षभावे चिरमस्य तस्थुषः । तुतोष वीर्यातिशयेन वृत्रघहा पदं हि सर्वत्र गुणैर्निधीयते ॥"
  },
  {
    "c": "3",
    "n": "63",
    "i": 232,
    "v": "असङ्गमद्रिष्वपि सारवत्तया न मे त्वदन्येन विसोढमायुधम् । अवेहि मां प्रीतमृते तुरंगमात्किमिच्छसीति स्फुटमाह वासवः ॥"
  },
  {
    "c": "3",
    "n": "64",
    "i": 233,
    "v": "ततो निषङ्गादमसमग्रमुद्धृतं सुवर्णपुङ्खद्युतिरञ्जिताङ्गुलिम् । नरेन्द्रसूनुः प्रतिसंहरन्निषुं प्रियंवदः प्रत्यवदत्सुरेश्वरम् ॥"
  },
  {
    "c": "3",
    "n": "65",
    "i": 234,
    "v": "अमोच्यमश्वं यदि मन्यसे प्रभो! ततः समाप्ते विधिनैव कर्मणि । अजस्रदीक्षाप्रयतः स मद्गुरुः क्रतोरशेषेण फलेन युज्यताम् ॥"
  },
  {
    "c": "3",
    "n": "66",
    "i": 235,
    "v": "यथा च वृत्तान्तमिमं सदोगतस्त्त्रिलोचनैकांशतया दुरासदः । तवैव संदेशहराद्विशांपतिः श्रृणोति लोकेश! तथाविधीयताम् ॥"
  },
  {
    "c": "3",
    "n": "67",
    "i": 236,
    "v": "तथेति कामं प्रतिशुश्रुवान्रघोर्यथागतं मातलिसारथिर्ययौ । नृपस्य नातिप्रमनाः सदोगृहं सुदक्षिणासूनुरपि न्यवर्तत ॥"
  },
  {
    "c": "3",
    "n": "68",
    "i": 237,
    "v": "तमभ्यनन्दत्प्रथमं प्रबोधितः प्रजेश्वरः शासनहारिणा हरेः । परामृशन्हर्षजडेन पाणिना तदीयमङ्गं कुलिशव्रणाङ्कितम् ॥"
  },
  {
    "c": "3",
    "n": "69",
    "i": 238,
    "v": "इति क्षितीशो नवतिं नवाधिकां महाक्रतूनां महनीयशासनः । समारुरुक्षुर्दिवमायुषः क्षये ततान सोपानपरम्परामिव ॥"
  },
  {
    "c": "3",
    "n": "70",
    "i": 239,
    "v": "अथ स विषयव्यावृत्तात्मा यथाविधि सूनवे नृपतिककुदं दत्त्वा यूने सितातपवारणम् । मुनिवनतरुच्छायां देव्या तया सह शिश्रिये गलितवयसामिक्ष्वाकूणामिदं हि कुलव्रतम् ॥"
  },
  {
    "c": "4",
    "n": "1",
    "i": 240,
    "v": "स राज्यं गुरुणा दत्तं प्रतिपद्याधिकं बभौ । दिनान्ते निहितं तेजः सवित्रेव हुताशनः ॥"
  },
  {
    "c": "4",
    "n": "2",
    "i": 241,
    "v": "दिलीपानन्तरं राज्ये तं निशम्य प्रतिष्ठितम् । पूर्वं प्रधूमितो राज्ञां हृदयेऽग्निरिवोत्थितः ॥"
  },
  {
    "c": "4",
    "n": "3",
    "i": 242,
    "v": "पुरुहूतध्वजस्येव तस्योन्नयनपङ्क्तयः । नवाभ्युत्थानदर्शिन्यो ननन्दुः सप्रजाः प्रजाः ॥"
  },
  {
    "c": "4",
    "n": "4",
    "i": 243,
    "v": "सममेव समाक्रान्तं द्वयं द्विरदगामिना । तेन सिंहासनं पित्र्यमखिलं चारिमण्डलम् ॥"
  },
  {
    "c": "4",
    "n": "5",
    "i": 244,
    "v": "छायामण्डललक्ष्येण तमदृश्या किल स्वयम् । पद्मा पद्मातपत्रेण मेजे साम्राज्यदीक्षितम् ॥"
  },
  {
    "c": "4",
    "n": "6",
    "i": 245,
    "v": "परिकल्पितसांनिध्या काले काले च बन्दिषु । स्तुत्यं स्तुतिभिरर्थ्याभिरुपतस्थे सरस्वती ॥"
  },
  {
    "c": "4",
    "n": "7",
    "i": 246,
    "v": "मनुप्रभृतिभिर्मान्यैर्भुक्ता यद्यपि राजभिः । तथाप्यनन्यपूर्वेव तस्मिन्नासीद्धसुंधरा ॥"
  },
  {
    "c": "4",
    "n": "8",
    "i": 247,
    "v": "स हि सर्वस्य लोकस्य युक्तदण्डतया मनः । आददे नातिशीतोष्णो नभस्वानिव दक्षिणः ॥"
  },
  {
    "c": "4",
    "n": "9",
    "i": 248,
    "v": "मन्दोत्कण्ठाः कृतास्तेन गुणाधिकतया गुरौ । फलेन सहकारस्य पुष्पोद्गम इव प्रजाः ॥"
  },
  {
    "c": "4",
    "n": "10",
    "i": 249,
    "v": "नयविद्भिर्नवे राज्ञि सदसञ्चोपदर्शितम् । पूर्वं एवाभवत्पक्षस्तस्मिन्नाभवदुत्तरः ॥"
  },
  {
    "c": "4",
    "n": "11",
    "i": 250,
    "v": "पञ्जानामपि भूतानामुत्कर्षं पुपुषुर्गुणाः । नवे तस्मिन्महीपाले सर्वं नवमिवाभवत् ॥"
  },
  {
    "c": "4",
    "n": "12",
    "i": 251,
    "v": "यथा प्रह्लादनाञ्चन्द्रः प्रतापात्तपनो यथा । तथैव सोऽभूदन्वर्थो राजा प्रकृतिरञ्जनात् ॥"
  },
  {
    "c": "4",
    "n": "13",
    "i": 252,
    "v": "कामं कर्णान्तविश्रान्ते विशाले तस्य लोचने । चक्षुष्मत्ता तु शास्त्त्रेण सूक्ष्मकार्यार्थदर्शिना ॥"
  },
  {
    "c": "4",
    "n": "14",
    "i": 253,
    "v": "लब्धप्रशमनस्वस्थमथैनं समुपस्तिता । पार्थिवश्रीर्दितीयेव शरत्पङ्कजलक्षणा ॥"
  },
  {
    "c": "4",
    "n": "15",
    "i": 254,
    "v": "निर्वृष्टलघुभिर्मेघैर्मुक्तवर्त्मा सुदुःसहः । प्रतापस्तस्य भानोश्च युगपद्व्यानशे दिशः ॥"
  },
  {
    "c": "4",
    "n": "16",
    "i": 255,
    "v": "वार्षिकं संजहारेन्द्रो धनुर्जैत्रं रघुर्दधौ । प्रजार्थसाधने तौ हि पर्यायोद्यतकार्मुकौ ॥"
  },
  {
    "c": "4",
    "n": "17",
    "i": 256,
    "v": "पुण्डरीकातपत्रस्तं विकसत्काशचामरः । ऋतुर्विडम्बयामास न पुनः प्राप तच्छ्रियम् ॥"
  },
  {
    "c": "4",
    "n": "18",
    "i": 257,
    "v": "प्रसादसुमुखे तस्मिंश्चन्द्रे च विशदप्रभे । तदा चक्षुष्मतां प्रीतिरासीत्समरसा द्वयोः ॥"
  },
  {
    "c": "4",
    "n": "19",
    "i": 258,
    "v": "हंसश्रेणीषु तारासु कुमुद्वत्सु च वारिषु । विभूतयस्तदीयानां पर्यस्ता यशसामिव ॥"
  },
  {
    "c": "4",
    "n": "20",
    "i": 259,
    "v": "इक्षुच्छायनिषादिन्यस्तस्य गोप्तुर्गुणोदयम् । आकुमारकथोद्घातं शालिगोप्यो जगुर्यशः ॥"
  },
  {
    "c": "4",
    "n": "21",
    "i": 260,
    "v": "प्रससादोदयादम्भः कुम्भयोनेर्महौजसः । रघोरभिभवाशङ्कि चुक्षुभे द्विषतां मनः ॥"
  },
  {
    "c": "4",
    "n": "22",
    "i": 261,
    "v": "मदोदग्राः ककुद्मन्तः सरितां कूलमुद्रुजाः । लीलाखेलमनुप्रापुर्महोक्षास्तस्य विक्रमम् ॥"
  },
  {
    "c": "4",
    "n": "23",
    "i": 262,
    "v": "प्रसवैः सप्तपर्णानं मदगन्धिभिराहताः । असूययेव तन्नागाः सप्तधैव प्रसुस्रुवुः ॥"
  },
  {
    "c": "4",
    "n": "24",
    "i": 263,
    "v": "सरितः कुर्वती गाधाः पथश्चाश्यानकर्दमान् । यात्रायै चोदयामास तं शक्तेः प्रथमं शरत् ॥"
  },
  {
    "c": "4",
    "n": "25",
    "i": 264,
    "v": "तस्मै रुम्यग्घुतो विह्निर्वाजिनीराजनाविधौ । प्रदक्षिणार्चिर्व्याजेन हस्तेनेव जयं ददौ ॥"
  },
  {
    "c": "4",
    "n": "26",
    "i": 265,
    "v": "स गुप्तमूलप्रत्यन्तः शुद्धपार्ष्णिरयान्वितः । षड्विधं बलमादाय प्रतस्थे दिग्जिगीषया ॥"
  },
  {
    "c": "4",
    "n": "27",
    "i": 266,
    "v": "अवाकिरन्वयोवृद्धास्तं लाजैः पौरयोषितः । पृषतैर्मन्दरोद्धूतैः क्षीरोर्मय इवाच्युतम् ॥"
  },
  {
    "c": "4",
    "n": "28",
    "i": 267,
    "v": "स ययौ प्रथमं प्राचीं तुल्यः प्राचीनबर्हिषा । अहिताननिलोद्धूतैस्तर्जयन्निव केतुभिः ॥"
  },
  {
    "c": "4",
    "n": "29",
    "i": 268,
    "v": "रजोभिः स्यन्दनोद्धूतैर्गजैश्च घनसंनिभैः । भुवस्तलमिव व्योम कुर्वन्व्योमेव भूतलम् ॥"
  },
  {
    "c": "4",
    "n": "30",
    "i": 269,
    "v": "प्रतापोऽग्रे ततः शब्दः परागस्तदनन्तरम् । ययौ पश्चाद्रथादीति चतुःस्कन्धेव सा चमूः ॥"
  },
  {
    "c": "4",
    "n": "31",
    "i": 270,
    "v": "मरुपृष्ठान्युदम्भांसि नाव्याः सुप्रतरा नदीः । विपिनानि प्रकाशानि शक्तिमत्त्वाञ्चकार सः ॥"
  },
  {
    "c": "4",
    "n": "32",
    "i": 271,
    "v": "स सेनां महतीं कर्षन्पूर्वसागरगामिनीम् । बभौ हरजटाभ्रष्टां गङ्गामिव भगीरथः ॥"
  },
  {
    "c": "4",
    "n": "33",
    "i": 272,
    "v": "त्याजितैः फलमुत्खातैर्भग्नैशअच बहुधा नृपैः । तस्यासीदुल्बणो मार्गः पादपैरिव दन्तिनः ॥"
  },
  {
    "c": "4",
    "n": "34",
    "i": 273,
    "v": "पौरस्त्यानेवमाक्रामंस्तांस्ताञ्जनपदाञ्जयी । प्राप तालीवनश्याममुपकण्ठं महोदधेः ॥"
  },
  {
    "c": "4",
    "n": "35",
    "i": 274,
    "v": "अनम्राणां समुद्धर्तस्तस्मात्सिन्धुरयादिव । आत्मा संरक्षितः सुह्यैर्वृत्तिमाश्रित्य वैतसीम् ॥"
  },
  {
    "c": "4",
    "n": "36",
    "i": 275,
    "v": "वङ्गानुत्खाय तरसा नेता नौसाधनोद्यतान् । निचखान जयस्तम्भान्गङ्गास्रोतोन्तरेषु सः ॥"
  },
  {
    "c": "4",
    "n": "37",
    "i": 276,
    "v": "आपादपद्मप्रणताः कलमा इव ते रघुम् । फलैः संवर्धयामासुरुत्खातप्रतिरोपिताः ॥"
  },
  {
    "c": "4",
    "n": "38",
    "i": 277,
    "v": "स तीर्त्वा कपिशां सैन्यैर्बद्धद्विरदसेतुभिः । उत्कलादर्शित्प्पथः कलिङ्गाभिमुखो ययौ ॥"
  },
  {
    "c": "4",
    "n": "39",
    "i": 278,
    "v": "स प्रतापं महेन्द्रस्य मूर्ध्नि तीक्ष्णं न्यवेशयत् । अङ्कुशं द्विरदस्येव यन्ता गम्भीरवेदिनः ॥"
  },
  {
    "c": "4",
    "n": "40",
    "i": 279,
    "v": "प्रतिजग्राह कालिङ्गस्तमस्त्त्रैर्गजसाधनः । पक्षच्छेदोद्यतं शक्रं शिलावर्षीव पर्वतः ॥"
  },
  {
    "c": "4",
    "n": "41",
    "i": 280,
    "v": "द्विषां विषह्य काकुत्स्थस्तत्र नाराचदुर्दिनम् । सन्मङ्गलस्नात इव प्रतिपेदे जयश्रियम् ॥"
  },
  {
    "c": "4",
    "n": "42",
    "i": 281,
    "v": "ताम्बूलीनां दलैस्तत्र रचितापानभूमयः । नारिकेलासवं योधाः शात्रवं च पपुर्यशः ॥"
  },
  {
    "c": "4",
    "n": "43",
    "i": 282,
    "v": "गृहीतप्रतिमुक्तस्य स धर्मविजयी नृपः । श्रियं महेन्द्रनाथस्य जहार न तु मेदिनीम् ॥"
  },
  {
    "c": "4",
    "n": "44",
    "i": 283,
    "v": "ततो वेलातटेनैव फलवत्पूगमालिना । अगस्त्याचरितामाशामनाशास्यजयो ययौ ॥"
  },
  {
    "c": "4",
    "n": "45",
    "i": 284,
    "v": "स सैन्यपरिभोगेण गजदानसुगन्धिना । कावेरीं सरितां पत्युः शङ्कनीयामिवाकरोत् ॥"
  },
  {
    "c": "4",
    "n": "46",
    "i": 285,
    "v": "बलैरध्युषितास्तस्य विजिगीषोर्गताध्वनः । मारीचोद्भ्रान्तहारीता मलयाद्रेरुपत्यकाः ॥"
  },
  {
    "c": "4",
    "n": "47",
    "i": 286,
    "v": "ससञ्जुरश्वक्षुण्णानामेलानामुत्पतिष्णवः । तुल्यगन्धिषु मत्तेभकटेषु फलरेणवः ॥"
  },
  {
    "c": "4",
    "n": "48",
    "i": 287,
    "v": "भोगिवेष्टनमार्गेषु चन्दनानां समर्पितम् । नास्रसत्करिणां ग्रैवं त्रिपदीच्छेदिनामपि ॥"
  },
  {
    "c": "4",
    "n": "49",
    "i": 288,
    "v": "दिशि मन्दायते तेजो दक्षिणस्यां रवेरपि । तस्यामेव रघोः पाण्ड्याः प्रतापं न विषेहिरे ॥"
  },
  {
    "c": "4",
    "n": "50",
    "i": 289,
    "v": "ताम्रपर्णीसमेतस्य मुक्तासारं महोदधेः । ते निपत्य तदुस्तस्मै यशः स्वमिव संचितम् ॥"
  },
  {
    "c": "4",
    "n": "51",
    "i": 290,
    "v": "स निर्विश्य यथाकामं तटेष्वालीनचन्दनौ । स्तनाविव दिशस्तस्याः शैलौ मलयदर्दुरौ ॥"
  },
  {
    "c": "4",
    "n": "52",
    "i": 291,
    "v": "असह्यविक्रमः सह्यं दूरान्मुक्तमुदन्वता । नितम्बमिव मेदिन्याः स्रस्तांशुकमलङ्घयत् ॥"
  },
  {
    "c": "4",
    "n": "53",
    "i": 292,
    "v": "तस्यानीकैर्विसर्पद्भिरपरान्तजयोद्यतैः । रामास्त्त्रोत्सारितोऽप्यासीत्सह्यलग्न इवार्णवः ॥"
  },
  {
    "c": "4",
    "n": "54",
    "i": 293,
    "v": "भयोत्सृष्टविभूषाणां तेन केरलयोषिताम् । अलकेषु चमूरेणुश्चूर्णप्रतिनिधीकृतः ॥"
  },
  {
    "c": "4",
    "n": "55",
    "i": 294,
    "v": "मुरलामारुतोद्धूतमगमत्कैतकं रजः । तद्योधवारबाणानामयत्नपटवासताम् ॥"
  },
  {
    "c": "4",
    "n": "56",
    "i": 295,
    "v": "अभ्यभूयत वाहानां चरतां गात्रशिञ्जितैः । वर्मभिः पवनोद्धूतराजतालीवनध्वनिः ॥"
  },
  {
    "c": "4",
    "n": "57",
    "i": 296,
    "v": "खर्जूरीस्कन्धनद्धानां मदोद्गारसुगन्धिषु । कटेषु करिणां पेतुः पुंनागेभ्यः शिलीमुखाः ॥"
  },
  {
    "c": "4",
    "n": "58",
    "i": 297,
    "v": "अवकाशं कोलोदन्वान् रामायाभ्यर्थितो ददौ । अपरान्तमहीपालव्याजेन रघवे करम् ॥"
  },
  {
    "c": "4",
    "n": "59",
    "i": 298,
    "v": "मत्तेभरदनोत्कीर्णव्यक्तविक्रमलक्षणम् । त्रिकूटमेव तत्रोञ्चैर्जयस्तम्भं चकार सः ॥"
  },
  {
    "c": "4",
    "n": "60",
    "i": 299,
    "v": "पारसीकांस्ततो जेतुं प्रतस्थे स्थलवर्त्मा । इन्द्रियाख्यानिव रिपूंस्तत्त्वज्ञानेन संयमी ॥"
  },
  {
    "c": "4",
    "n": "61",
    "i": 300,
    "v": "यवनीमुखपद्मानां सेहे मधुमदं न सः । बालातपमिवाब्जानामकालजलदोदयः ॥"
  },
  {
    "c": "4",
    "n": "62",
    "i": 301,
    "v": "सङ्ग्रामस्तुमुलस्तस्य पाश्चात्त्यैरश्वसाधनैः । शार्ङ्गकूजितविज्ञेयप्रतियोधे रजस्यभूत् ॥"
  },
  {
    "c": "4",
    "n": "63",
    "i": 302,
    "v": "भल्लापवर्जितैस्तेषां शिरोभिः श्मश्रुलैर्महीम् । तस्तार सरघाव्याप्तैः स क्षौद्रपटलैरिव ॥"
  },
  {
    "c": "4",
    "n": "64",
    "i": 303,
    "v": "अपनीतशिरस्त्त्राणां शेषास्तं शरणं ययुः । प्रणिपातप्रतीकारः संरम्भो हि महात्मनाम् ॥"
  },
  {
    "c": "4",
    "n": "65",
    "i": 304,
    "v": "विनयन्ते स्म तद्योधा मधुभिर्विजयश्रमम् । आस्तीर्णाजिनरत्नासु द्राक्षावलयभूमिषु ॥"
  },
  {
    "c": "4",
    "n": "66",
    "i": 305,
    "v": "ततः प्रतस्थे कौबेरीं भास्वानिव रघुर्दिशम् । शरैरुस्रैरिवोदीच्यानुद्धरिष्यन् रसानिव ॥"
  },
  {
    "c": "4",
    "n": "67",
    "i": 306,
    "v": "विनीताध्वश्रमास्तस्य सिन्धुतीरविचेष्टनैः । दुधुवुर्वाजिनः स्कन्धाँल्लग्न्कुङ्कुमकेसरान् ॥"
  },
  {
    "c": "4",
    "n": "68",
    "i": 307,
    "v": "तत्र हूणावरोधानां भर्तृषु व्यक्तविक्रमम् । कपोलपाटलादेशि बभूव रघुचेष्टितम् ॥"
  },
  {
    "c": "4",
    "n": "69",
    "i": 308,
    "v": "काम्बोजाः समरे सोढुं तस्य वीर्यमनीश्वराः । गजालानपरिक्लिष्टैरक्षोटैः सार्धमानताः ॥"
  },
  {
    "c": "4",
    "n": "70",
    "i": 309,
    "v": "तेषां सदश्वभूयिष्ठास्तुङ्गा द्रविणराशयः । उपदा विविशुः शश्वन्नोत्सेकाः कोसलेश्वरम् ॥"
  },
  {
    "c": "4",
    "n": "71",
    "i": 310,
    "v": "ततो गौरीगुरुं शैलमारुरोहाश्वसाधनः । वर्धयन्निव तत्कूटानुद्धूतैर्धातुरेणुभिः ॥"
  },
  {
    "c": "4",
    "n": "72",
    "i": 311,
    "v": "शशंस तुल्यसत्त्वानां सैन्यघोषेऽप्यसंभ्रमम् । गुहाशयानां सिंहानां परिवृत्यावलोकितम् ॥"
  },
  {
    "c": "4",
    "n": "73",
    "i": 312,
    "v": "भूर्जेषु मर्मरीभूताः कीचकध्वनिहेतवः । गङ्गाशीकरिणो मार्गे मरुतस्तं सिषेविरे ॥"
  },
  {
    "c": "4",
    "n": "74",
    "i": 313,
    "v": "विशश्रमुर्नमेरूणां छायास्वध्यास्य सैनिकाः । दृषदो वासितोत्सङ्गा निषण्णमृगनाभिभिः ॥"
  },
  {
    "c": "4",
    "n": "75",
    "i": 314,
    "v": "सरलासक्तमातङ्गग्रैवेयस्फुरितत्विषः । आसन्नोषधयो नेतुर्नक्तमस्नेहदीपिकाः ॥"
  },
  {
    "c": "4",
    "n": "76",
    "i": 315,
    "v": "तस्योत्सृष्टनिवासेषु कण्ठरज्जुक्षतत्वचः । गजवर्ष्म किरातेभ्यः शशंसुर्देवदारवः ॥"
  },
  {
    "c": "4",
    "n": "77",
    "i": 316,
    "v": "तत्र जन्यं रघोर्घोरं पर्वतीयैर्गणैरभूत् । नाराचक्षेपणीयाश्मनिष्पेषोत्पतितानलम् ॥"
  },
  {
    "c": "4",
    "n": "78",
    "i": 317,
    "v": "शरैरुत्सवसंकेतान्स कृत्वा विरतोत्सवान् । जयोदाहरणं बाह्वोर्गापयामास किंनरान् ॥"
  },
  {
    "c": "4",
    "n": "79",
    "i": 318,
    "v": "परस्परेण विज्ञातस्तेषूपायनपाणिषु । राज्ञा हिमवतः सारो राज्ञः सारो हिमाद्रिणा ॥"
  },
  {
    "c": "4",
    "n": "80",
    "i": 319,
    "v": "तत्राक्षोभ्यं यशोराशिं निवेश्यावरुरोह सः । पौसस्त्यतुलितस्याद्रेरादधान इव ह्रियम् ॥"
  },
  {
    "c": "4",
    "n": "81",
    "i": 320,
    "v": "चकम्पे तीर्णलौहित्ये तस्मिन्प्रागन्ज्योतिषेश्वरः । तद्गजालानतां प्राप्तैः सह कालागुरुद्रुमैः ॥"
  },
  {
    "c": "4",
    "n": "82",
    "i": 321,
    "v": "न प्रसेहे स रुद्धार्कमधारावर्षदुर्दिनम् । रथवर्त्मरजोऽप्यस्य कुत एव पताकिनीम् ॥"
  },
  {
    "c": "4",
    "n": "83",
    "i": 322,
    "v": "तमीशः कामरूपाणामत्याखण्डलविक्रमम् । भेजे भिन्नकटैर्नागैरन्यानुपरुरोध यैः ॥"
  },
  {
    "c": "4",
    "n": "84",
    "i": 323,
    "v": "कामरूपेश्वरस्तस्य हेमपीठाधिदेवताम् । रत्नपुष्पोपहारेण छायामानर्च पादयोः ॥"
  },
  {
    "c": "4",
    "n": "85",
    "i": 324,
    "v": "इति जित्वा दिशो जिष्णुर्न्यवर्तत रथोद्धतम् । रजो विश्रामयन्राज्ञां छत्रशून्येषु मौलिषु ॥"
  },
  {
    "c": "4",
    "n": "86",
    "i": 325,
    "v": "स विश्वजितमाजह्ने यज्ञं सर्वस्वदक्षिणम् । आदानं हि विसर्गाय सतां वारिमुचामिव ॥"
  },
  {
    "c": "4",
    "n": "87",
    "i": 326,
    "v": "सत्रान्ते सचिवसखः पुरस्क्रियाभिर्गुर्वीभिः शमितपराजयव्यलीकान् । काकुत्स्थश्चिरविरहोत्सुकावरोधान् राजन्यान्स्वपुरनिवृत्तयेऽनुमेने ॥"
  },
  {
    "c": "4",
    "n": "88",
    "i": 327,
    "v": "प्रस्थानप्रणतिभिरङ्गुलीषु चकुर्मौलिस्रक्च्युतमकरन्दरेणुगौरम् ॥"
  },
  {
    "c": "5",
    "n": "1",
    "i": 328,
    "v": "तमध्वरे विश्वजिति क्षितीशं निःशेषविश्राणितकोशजातम् । उपात्तविद्यो गुरुदक्षिणार्थी कौत्सः प्रपेदे वरतन्तुशिष्यः ॥"
  },
  {
    "c": "5",
    "n": "2",
    "i": 329,
    "v": "स मृण्मये वीतहिरण्मयत्वात्पात्रे निधायार्ध्यमनर्घशीलः । श्रुतप्रकाशं यशसा प्रकाशः प्रत्युज्जगामातिथिमातिथेयः ॥"
  },
  {
    "c": "5",
    "n": "3",
    "i": 330,
    "v": "तमर्चयित्वा विधिवद्विधिज्ञस्तपोधनं मानधनाग्रयायी । विशांपतिर्विष्टरभाजमारात्कृताञ्जलिः कृत्यविदित्युवाच ॥"
  },
  {
    "c": "5",
    "n": "4",
    "i": 331,
    "v": "अप्यग्रणीर्मन्त्रकृतामृषीणां कुशाग्रबुद्धे! कुशली गुरुस्ते । यतस्त्वया ज्ञानमशेषमाप्तं लोकेन चैतन्यमिवोष्णरश्मेः ॥"
  },
  {
    "c": "5",
    "n": "5",
    "i": 332,
    "v": "कायेन वाचा मनसापि शश्वद्यत्संभृतं वासवधैर्यलोपि । आपाद्यते न व्ययमन्तरायैः कञ्चिन्महर्षेस्त्त्रिविधं तपस्तत् ॥"
  },
  {
    "c": "5",
    "n": "6",
    "i": 333,
    "v": "आधारबन्धप्रमुखैः प्रयत्नैः संवर्धितानां सुतनिर्विशेषम् । कञ्चिन्न वाय्वादिरुपप्लवो वः श्रमच्छिदामाश्रमपादपानाम् ॥"
  },
  {
    "c": "5",
    "n": "7",
    "i": 334,
    "v": "क्रियानिमित्तेष्वपि वत्सलत्वादभग्नकामा मुनिभिः कुशेषु । तदङ्कशय्याच्युतनाभिनाला कञ्चिन्मृगीणामनघा प्रसूतिः ॥"
  },
  {
    "c": "5",
    "n": "8",
    "i": 335,
    "v": "निर्वर्त्यते यैर्नियमाभिषेको येभ्यो निवापाञ्जलयः पितॄणाम् । तान्युञ्छषष्ठाङ्कितसैकतानि शिवानि वस्तीर्थजलानि कञ्चित् ॥"
  },
  {
    "c": "5",
    "n": "9",
    "i": 336,
    "v": "नीवारपाकादि कडंगरीयैरामृश्यते जानपदैर्न कञ्चित् । कालोपपन्नातिथिकल्प्यभागं वन्यं शरीरस्थितिसाधनं वः ॥"
  },
  {
    "c": "5",
    "n": "10",
    "i": 337,
    "v": "अपि प्रसन्नेन महर्षिणा त्वं सम्यग्विनीयानुमतो गृहाय । कालो ह्ययं संक्रमितुं द्वितीयं सर्वोपकारक्षममाश्रमं ते ॥"
  },
  {
    "c": "5",
    "n": "11",
    "i": 338,
    "v": "तवार्हतो नाभिगमेन तृप्तं मनो नियोगक्रिययोत्सुकं मे । अप्याज्ञया शासितुरात्मना वा प्राप्तोऽसि संभावयितुं वनान्माम् ॥"
  },
  {
    "c": "5",
    "n": "12",
    "i": 339,
    "v": "इत्यर्घ्यपात्रानुमितव्ययस्य रघोरुदारामपि गां निशम्य । स्वार्थोपपत्तिं प्रति दुर्बलाशस्तमित्यवोचद्वरतन्तुशिष्यः ॥"
  },
  {
    "c": "5",
    "n": "13",
    "i": 340,
    "v": "सर्वत्र नो वार्तमवेहि राजन्नाथे कुतस्त्वय्यशुभं प्रजानाम् । सूर्ये तपत्यावरणाय दृष्टेः कल्पेत लोकस्य कथं तमिस्रा ॥"
  },
  {
    "c": "5",
    "n": "14",
    "i": 341,
    "v": "भक्तिः प्रतीक्ष्येषु कुलोचिता ते पूर्वान्महाभाग! तयातिशेषे । व्यतीतकालस्त्वहमभ्युपेतस्त्वामर्थिभावादिति मे विषादः ॥"
  },
  {
    "c": "5",
    "n": "15",
    "i": 342,
    "v": "शरीरमात्रेण नरेन्द्र! तिष्ठन्नाभासि तीर्थप्रतिपादितर्द्धिः । आरण्यकोपात्तफलप्रसूतिः स्तम्बेन नीवार इवावशिष्टः ॥"
  },
  {
    "c": "5",
    "n": "16",
    "i": 343,
    "v": "स्थाने भवानेकनराधिपः सन्निकिंचनत्वं मखजं व्यनक्ति । पर्यायपीतस्य सुरैर्हिमांशोः कलाक्षयः श्लाघ्यतरो हि वृद्धेः ॥"
  },
  {
    "c": "5",
    "n": "17",
    "i": 344,
    "v": "तदन्यतस्तावदनन्यकार्यो गुर्वर्थमाहर्तुमहं यतिष्टे । स्वस्त्यस्तु ते निर्गलिताम्बुगर्भं शरद्धनं नार्दति चातकोऽपि ॥"
  },
  {
    "c": "5",
    "n": "18",
    "i": 345,
    "v": "एतावदुक्त्वा प्रतियातुकामं शिष्यं महर्षेर्नृपतिर्निषिध्य । किं वस्तु विद्वन्गुरवे प्रदेयं त्वया कियद्वेति तमन्वयुक्तः ॥"
  },
  {
    "c": "5",
    "n": "19",
    "i": 346,
    "v": "ततो यथावद्विहिताध्वराय तस्मै स्मयावेशविवर्जिताय । वर्णाश्रमाणां गुरवे स वर्णी विचक्षणः प्रस्तुतमाचचक्षे ॥"
  },
  {
    "c": "5",
    "n": "20",
    "i": 347,
    "v": "समाप्तविद्येन मया महर्षिर्विज्ञापितोऽभूद्गुरुदक्षिणायै । स मे चिरायास्खलितोपचारां तां भक्तिमेवागणयत्पुरस्तात् ॥"
  },
  {
    "c": "5",
    "n": "21",
    "i": 348,
    "v": "निर्बन्धसंजातरुषार्थकार्श्यमचिन्तयित्वा गुरुणाहमुक्तः । वित्तस्य विद्यापरिसंख्यया मे कोटीश्चतस्रो दश चाहरेति ॥"
  },
  {
    "c": "5",
    "n": "22",
    "i": 349,
    "v": "सोऽहं सपर्याविधिभाजनेन मत्वा भवन्तं प्रभुशब्दशेषम् । अभ्युत्सहे संप्रति नोपरोद्धुमल्पेतरत्वाच्छ्रुतनिष्क्रयस्य ॥"
  },
  {
    "c": "5",
    "n": "23",
    "i": 350,
    "v": "इत्थं द्विजेन द्विजराजकान्तिरावेदितो वेदविदां वरेण । एनोनिवृत्तेन्द्रियवृत्तिरेनं जगाद भूयो जगदेकनाथः ॥"
  },
  {
    "c": "5",
    "n": "24",
    "i": 351,
    "v": "गुर्वर्थमर्थी श्रुतपारदृश्वा रघोः सकाशादनवाप्य कामम् । गतो वदान्यान्तरमित्ययं मे मा भूत्परीवादनवावतारः ॥"
  },
  {
    "c": "5",
    "n": "25",
    "i": 352,
    "v": "स त्वं प्रशस्ते महिते मदीये वसंश्चतुर्थोऽग्निरिवाग्न्यगारे । द्वित्राण्यहान्यर्हसि सोढुमर्हन्! यावद्यते साधयितुं त्वदर्थम् ॥"
  },
  {
    "c": "5",
    "n": "26",
    "i": 353,
    "v": "तथेति तस्यावितथं प्रतीतः प्रत्यग्रहीत्संगरमग्रजन्मा । गामात्तसारां रघुरप्यवेक्ष्य निष्क्रष्टुमर्थं चकमे कुबेरात् ॥"
  },
  {
    "c": "5",
    "n": "27",
    "i": 354,
    "v": "वसिष्ठमन्त्रोक्षणजात्प्रभावादुदन्वदाकाशमहीधरेषु । मरुत्सखस्येव बलाहकस्य गतिर्विजघ्ने न हि तद्रथस्य ॥"
  },
  {
    "c": "5",
    "n": "28",
    "i": 355,
    "v": "अथाधिशिश्ये प्रयतः प्रदोषे रथं रघुः कल्पितशस्त्त्रगर्भम् । सामन्तसंभावनयैव धीरः कैलासनाथं तरसा जिगीषुः ॥"
  },
  {
    "c": "5",
    "n": "29",
    "i": 356,
    "v": "प्रातः प्रयाणाभिमुखाय तस्मै सविस्मयाः कोषगृहे नियुक्ताः । हिरण्मयीं कोषगृहस्य मध्ये वृष्टिं शशंसुः पतितां नभस्तः ॥"
  },
  {
    "c": "5",
    "n": "30",
    "i": 357,
    "v": "तं भूपतिर्भासुरहेमराशिं लब्धं कुबेरादभियास्यमानात् । दिदेश कौत्साय समस्तमेव पादं सुमेरोरिव वज्रभिन्नम् ॥"
  },
  {
    "c": "5",
    "n": "31",
    "i": 358,
    "v": "जनस्य साकेतनिवासिनस्तौ द्वावप्यभूतामभिनन्द्यसत्त्वौ । गुरुप्रदेयाधिकनिःस्पृहोऽर्थी नृपोऽर्थिकामादधिकप्रदश्च ॥"
  },
  {
    "c": "5",
    "n": "32",
    "i": 359,
    "v": "अथोष्ट्रवामीशतवाहितार्थे प्रजेश्वरं प्रीतमना महर्षिः । स्पृशन्करेणानतपूर्वकायं संप्रस्थितो वाचमुवाच कौत्सः ॥"
  },
  {
    "c": "5",
    "n": "33",
    "i": 360,
    "v": "किमत्र चित्रं यदि कामसूर्भूर्वृत्ते स्थितस्याधिपतेः प्रजानाम् । अचिन्तनीयस्तु तव प्रभावो मनीषितं द्यौरपि येन दुग्धा ॥"
  },
  {
    "c": "5",
    "n": "34",
    "i": 361,
    "v": "आशास्यमन्यत्पुनरुक्तभूतं श्रेयांसि सर्वाण्यधिजग्मुषस्ते । पुत्रं लभस्वात्मगुणानुरूपं भवन्तमीड्यं भवतः पितेव ॥"
  },
  {
    "c": "5",
    "n": "35",
    "i": 362,
    "v": "इत्थं प्रयुज्याशिषमग्रजन्मा राज्ञे प्रतीयाय गुरोः सकाशम् । राजापि लेभे सुतमाशु तस्मादालोकमर्कादिव जीवलोकः ॥"
  },
  {
    "c": "5",
    "n": "36",
    "i": 363,
    "v": "ब्राह्मे मुहूर्ते किल तस्य देवी कुमारकल्पं सुषुवे कुमारम् । अतः पिता ब्रह्मण एव नाम्ना तमात्मजन्मानमजं चकार ॥"
  },
  {
    "c": "5",
    "n": "37",
    "i": 364,
    "v": "रूपं तदोजस्वि तदेव वीर्यं तदेव नैसर्गिकमुन्नतत्वम् । न कारणात्स्वाद्बिभिदे कुमारः प्रवर्तितो दीप इव प्रदीपात् ॥"
  },
  {
    "c": "5",
    "n": "38",
    "i": 365,
    "v": "उपात्तविद्यं विधिवद्गुरुभ्यस्तं यौवनोद्भेदविशेषकान्तम् । श्रीः साभिलाषापि गुरोरनुज्ञां धीरेव कन्या पितुराचकाङ्क्ष ॥"
  },
  {
    "c": "5",
    "n": "39",
    "i": 366,
    "v": "अथेश्वरेण क्रथकैशिकानां स्वयंवरार्थं स्वसुरिन्दुमत्याः । आप्तः कुमारानयनोत्सुकेन भोजेन दूतो रघवे विसृष्टः ॥"
  },
  {
    "c": "5",
    "n": "40",
    "i": 367,
    "v": "तं श्लाघ्यसंबन्धमसौ विचिन्त्य दारक्रियायोग्यदशं च पुत्रम् । प्रस्थापयामास ससैन्यमेनमृद्धां विदर्भाधिपराजधानीम् ॥"
  },
  {
    "c": "5",
    "n": "41",
    "i": 368,
    "v": "तस्योपकार्यारचितोपचारा वन्येतरा जानपदोपदाभिः । मार्गे निवासा मनुजेन्द्रसूनोर्बभूवुरुद्यानविहारकल्पाः ॥"
  },
  {
    "c": "5",
    "n": "42",
    "i": 369,
    "v": "स नर्मदारोधसि सीकरार्द्रैर्मरुद्भिरानर्तितनक्तमाले । निवेशयामास विलङ्घिताध्वा क्लान्तं रजोधूसरकेतु सैन्यम् ॥"
  },
  {
    "c": "5",
    "n": "43",
    "i": 370,
    "v": "अथोपरिष्टाद्भ्रमरैर्भ्रमद्भिः प्राक्सूचितान्तःसलिलप्रवेशः । निर्धौतदानामलगण्डभित्तिर्वन्यः सरित्तो गज उन्ममज्ज ॥"
  },
  {
    "c": "5",
    "n": "44",
    "i": 371,
    "v": "निःशेषविक्षालितधातुनापि वप्रक्रियामृक्षवतस्तटेषु । नीलोर्ध्वरेखाशबलेन शंसन्दन्तद्वयेनाश्मविकुण्ठितेन ॥"
  },
  {
    "c": "5",
    "n": "45",
    "i": 372,
    "v": "संहारविक्षेपलघुक्रियेण हस्तेन तीराभिमुखः सशब्दम् । बभौ स भिन्दन्बृहतस्तरंगान्वार्यर्गलाभङ्ग इव प्रवृत्तः ॥"
  },
  {
    "c": "5",
    "n": "46",
    "i": 373,
    "v": "शैलोपमः शैवलमञ्जरीणां जालानि कर्षन्नुरसा स पश्चात् । पूर्वं तदुत्पीडितवारिराशिः सरित्प्रवाहस्तटमुत्ससर्प ॥"
  },
  {
    "c": "5",
    "n": "47",
    "i": 374,
    "v": "तस्यैकनागस्य कपोलभित्त्योर्जलावगाहक्षणमात्रशान्ता । वन्येतरानेकपदर्शनेन पुनर्दिदीपे मददुर्दिनश्रीः ॥"
  },
  {
    "c": "5",
    "n": "48",
    "i": 375,
    "v": "सप्तच्छदक्षीरकटुप्रवाहमसह्यमाघ्राय मदं तदीयम् । विलङ्घिताधोरणतीव्रयत्नाः सेनागजेन्द्रा विमुखा बभूवुः ॥"
  },
  {
    "c": "5",
    "n": "49",
    "i": 376,
    "v": "स च्छिन्नबन्धद्रुतयुग्यशून्यं भग्नाक्षपर्यस्तरथं क्षणेन । रामापरित्राणविहस्तयोधं सेनानिवेशं तुमुलं चकार ॥"
  },
  {
    "c": "5",
    "n": "50",
    "i": 377,
    "v": "तमापतन्तं नृपतेरवध्यो वन्यः करीति श्रुतवान्कुमारः । निवर्तियिष्यन्विशिखेन कुम्भे जघान नात्यायतकृष्टशार्ङ्गः ॥"
  },
  {
    "c": "5",
    "n": "51",
    "i": 378,
    "v": "स विद्धमात्रः किल नागरूपमुत्सृज्य तद्विस्मितसैन्यदृष्टः । स्फुरत्प्रभामण्डलमध्यवर्ति कान्तं वपुर्व्योमचरं प्रपेदे ॥"
  },
  {
    "c": "5",
    "n": "52",
    "i": 379,
    "v": "अथ प्रभावोपनतैः कुमारं कल्पद्रुमोत्थैरवकीर्य पुष्पैः । उवाच वाग्मी दशनप्रभाभिः संवर्धितोरः स्थलतारहारः ॥"
  },
  {
    "c": "5",
    "n": "53",
    "i": 380,
    "v": "मतङ्गशापादवलेपमूलादवाप्तवानस्मि मतङ्गजत्वम् । अवेहि गन्धर्वपतेस्तनूजं प्रियंवदं मां प्रियदर्शनस्य ॥"
  },
  {
    "c": "5",
    "n": "54",
    "i": 381,
    "v": "स चानुनीतः प्रणतेन पश्चान्मया महर्षिर्मृदुतामगच्छत् । उष्णत्वमग्न्यातपसंप्रयोगाच्छैत्यं हि यत्सा प्रकृतिर्जलस्य ॥"
  },
  {
    "c": "5",
    "n": "55",
    "i": 382,
    "v": "इक्ष्वाकुवंशप्रभवो यदा ते भेत्स्यत्यजः कुम्भमयोमुखेन । संयोक्ष्यसे स्वेन वपुर्महिम्ना तदेत्यवोचत्स तपोनिधिर्माम् ॥"
  },
  {
    "c": "5",
    "n": "56",
    "i": 383,
    "v": "संमोचितः सत्त्ववता त्वयाहं शापाञ्चिरप्रार्थितदर्शनेन । प्रतिप्रियं चेद्भवतो न कुर्यां वृथा हि मे स्यात्स्वपदोपलब्धिः ॥"
  },
  {
    "c": "5",
    "n": "57",
    "i": 384,
    "v": "संमोहनं नाम सखे! ममास्त्त्रं प्रयोगसंहारविभक्तमन्त्रम् । गान्धर्वमादत्स्व यतः प्रयोक्तुर्न चारिहिंसा विजयश्च हस्ते ॥"
  },
  {
    "c": "5",
    "n": "58",
    "i": 385,
    "v": "अलं ह्रिया मां प्रति यन्मुहूर्तं दयापरोऽभूः प्रहरन्नपि त्वम् । तस्मादुपच्छन्दयति प्रयोज्यं मयि त्वया न प्रतिषेधरौक्ष्यम् ॥"
  },
  {
    "c": "5",
    "n": "59",
    "i": 386,
    "v": "तथेत्युपस्पृश्य पयः पवित्रं सोमोद्भवायाः सरितो नृसोमः । उदङ्मुखः सोऽस्त्रविदस्त्रमन्त्रं जग्राह तस्मान्निगृहीतशापात् ॥"
  },
  {
    "c": "5",
    "n": "60",
    "i": 387,
    "v": "एवं तयोरध्वनि दैवयोगादासेदुषोः सख्यमचिन्त्यहेतु । एको ययौ चैत्ररथप्रदेशान् सौराज्यरम्यानपरो विदर्भान् ॥"
  },
  {
    "c": "5",
    "n": "61",
    "i": 388,
    "v": "तं तस्थिवांसं नगरोपकण्ठे तदागमारूढगुरुप्रहर्षः । प्रत्युज्जगाम क्रथकैशिकेन्द्रश्चन्द्रं प्रवृद्धोर्मिरिवोर्मिमाली ॥"
  },
  {
    "c": "5",
    "n": "62",
    "i": 389,
    "v": "प्रवेश्य चैनं पुरमग्रयायी नीचैस्तथोपाचरदर्पितश्रीः । मेने यथा तत्र जनः समेतो वैदर्भमागन्तुमजं गृहेशम् ॥"
  },
  {
    "c": "5",
    "n": "63",
    "i": 390,
    "v": "तस्याधिकारपुरुषैः प्रणतैः प्रदिष्टां प्राग्द्वारवेदिविनिवेशितपूर्णकुम्भाम् । रम्यां रघुप्रतिनिधिः स नवोपकार्यां बाल्यात्परामिव दशां मदनोऽध्युवास ॥"
  },
  {
    "c": "5",
    "n": "64",
    "i": 391,
    "v": "तत्र स्वयंवरसमाहृतराजलोकं कन्याललाम कमलीयमजस्य लिप्सोः । भावावबोधकलुषा दयितेव रात्रौ निद्रा चिरेण नयनाभिमुखी बभूव ॥"
  },
  {
    "c": "5",
    "n": "65",
    "i": 392,
    "v": "तं कर्णभूषणनिपीडितपीवरांसं शय्योत्तरच्छदविमर्दकृशाङ्गरागम् । सूतात्मजाः सवयसः प्रथितप्रबोधं प्राबोधयन्नुषसि वाग्भिरुदारवाचः ॥"
  },
  {
    "c": "5",
    "n": "66",
    "i": 393,
    "v": "रात्रिर्गता मतिमतां वर! मुञ्च शय्यां धात्रा द्विधैव ननु धूर्जगतो विभक्ता । तामेकतस्तव बिभर्ति गुरुर्विनिद्रस्तस्या भवानपरधुर्यपदावलम्बी ॥"
  },
  {
    "c": "5",
    "n": "67",
    "i": 394,
    "v": "निद्रावशेन भवताप्यनवेक्षमाणा पर्युत्सुकत्वमबला निशि खण्डितेव । लक्ष्मीर्विनोदयति येन दिगन्तलम्बी सोऽपि त्वदाननरुचिं विजहाति चन्द्रः ॥"
  },
  {
    "c": "5",
    "n": "68",
    "i": 395,
    "v": "तद्वल्गुना युगपदुन्मिषितेन तावत्सद्यः परस्परतुलामधिरोहतां द्वे । प्रस्पन्दमानपरुषेतरतारमन्तश्चक्षुस्तव प्रचलितभ्रमरं च पद्मम् ॥"
  },
  {
    "c": "5",
    "n": "69",
    "i": 396,
    "v": "वृन्ताच्छ्लथं हरति पुष्पमनोकहानां संसृज्यते सरसिजैररुणांशुभिन्नैः । स्वाभाविकं परगुणेन विभातवायुः सौरभ्यमीप्सुरिव ते मुखमारुतस्य ॥"
  },
  {
    "c": "5",
    "n": "70",
    "i": 397,
    "v": "ताम्रोदरेषु पतितं तरुपल्लवेषु निर्धौतहारगुलिकाविशदं हिमाम्भः । आभाति लब्धपरभागतयाधरोष्ठे लीलास्मितं सदशनार्चिरिव त्वदीयम् ॥"
  },
  {
    "c": "5",
    "n": "71",
    "i": 398,
    "v": "यावत्प्रतापनिधिराक्रमते न भानुरह्नाय तावदरुणेन तमो निरस्तम् । आयोधनाग्रसरतां त्वयि वीर! याते किं वा रिपूंस्तव गुरुः स्वयमुच्छिनत्ति? ॥"
  },
  {
    "c": "5",
    "n": "72",
    "i": 399,
    "v": "शय्यां जहत्युभयपक्षविनीतनिद्राः स्तम्बेरमा मुखरश्रृङ्खलकर्षिणस्ते । येषां विभान्ति तरुणारुणरागयोगाद्भिन्नाद्रिगैरिकतटा इव दन्तकोशाः ॥"
  },
  {
    "c": "5",
    "n": "73",
    "i": 400,
    "v": "दीर्घेष्वमी नियमिताः पटमण्डपेषु निद्रां विहाय वनजाक्ष! वनायुदेश्याः । वक्त्रोष्मणा मलिनयन्ति पुरोगतानि लेह्यानि सैन्धवशिलाशकलानि वाहाः ॥"
  },
  {
    "c": "5",
    "n": "74",
    "i": 401,
    "v": "भवति विरलभक्तिर्म्लानपुष्पोपहारः स्वकिरणपरिवेषोद्भेदशून्याः प्रदीपाः । अयमपि च गिरं नस्त्वत्प्रवोधप्रयुक्तामनुवदति शुकस्ते मञ्जुवाक्यञ्जरस्थः ॥"
  },
  {
    "c": "5",
    "n": "75",
    "i": 402,
    "v": "इति विरचितवाग्भिर्बन्दिपुत्रैः कुमारः सपदि विगतनिद्रस्तल्पमुज्झांचकार । मदपटुनिनदद्भिर्बोधितो राजहंसैः सुरगज इव गाङ्गं सैकतं सुप्रतीकः ॥"
  },
  {
    "c": "5",
    "n": "76",
    "i": 403,
    "v": "अथ विधिमवसाय्य शास्त्रदृष्टं दिवसमुखोचितमञ्चिताक्षिपक्ष्मा । कुशलविरचितानुकूलवेषः क्षितिपसमाजमगात्स्वयंवरस्थम् ॥"
  },
  {
    "c": "6",
    "n": "1",
    "i": 404,
    "v": "स तत्र मञ्चेषु मनोज्ञवेषान्सिंहानस्थानुपचारवत्सु । वैमानिकानां मरुतामपश्यदाकृष्टलीलान्नरलोकपालान् ॥"
  },
  {
    "c": "6",
    "n": "2",
    "i": 405,
    "v": "रतेर्गृहीतानुनयेन कामं प्रत्यर्पितस्वाङ्गमिवेश्वरेण । काकुत्स्थमालोकयतां नृपाणां मनो बभूवेन्दुमतीनिराशम् ॥"
  },
  {
    "c": "6",
    "n": "3",
    "i": 406,
    "v": "वैदर्भनिर्दिष्टमसौ कुमारः क्लृप्तेन सोपानपथेन मञ्चम् । शिलाविभङ्गैर्मृगराजशावस्तुङ्गं नगोत्सङ्गमिवारुरोह ॥"
  },
  {
    "c": "6",
    "n": "4",
    "i": 407,
    "v": "परार्ध्यवर्णास्तरणोपपन्नमासेदिवान्रत्नवदासनं सः । भूयिष्ठमासीदुपमेयकान्तिर्मयूरपृष्ठाश्रयिणा गुहेन ॥"
  },
  {
    "c": "6",
    "n": "5",
    "i": 408,
    "v": "तासु श्रिया राजपरम्परासु प्रभाविशेषोदयदुर्निरीक्ष्यः । सहस्रधात्मा व्यरुचद्विभक्तः पयोमुचां पङ्क्तिषु विद्युतेव ॥"
  },
  {
    "c": "6",
    "n": "6",
    "i": 409,
    "v": "तेषां महार्हासनसंस्थितानामुदारनेपथ्यभृतां स मध्ये । रराज धाम्ना रघुसूनुरेव कल्पद्रुमाणामिव पारिजातः ॥"
  },
  {
    "c": "6",
    "n": "7",
    "i": 410,
    "v": "नेत्रव्रजाः पौरजनस्य तस्मिन्विहाय सर्वान्नृपतीन्निपेतुः । मदोत्कटे रेचितपुष्पवृक्षा गन्धद्विपे वन्य इव द्विरेफाः ॥"
  },
  {
    "c": "6",
    "n": "8",
    "i": 411,
    "v": "अथ स्तुते बन्दिभिरन्वयज्ञैः सोमार्कवंश्ये नरदेवलोके । संचारिते चागुरुसारयोनौ धूपे समुत्सर्पति वैजयन्तीः ॥"
  },
  {
    "c": "6",
    "n": "9",
    "i": 412,
    "v": "पुरोपकण्ठोपवनाश्रयाणां कलापिनामुद्धतनृत्यहेतौ । प्रध्मातशङ्खे परितो दिगन्तांस्तूर्यस्वने मूर्च्छति मङ्गलार्थे ॥"
  },
  {
    "c": "6",
    "n": "10",
    "i": 413,
    "v": "मनुष्यवाह्यं चतुरस्रयानमध्यास्य कन्या परिवारशोभि । विवेश मञ्चान्तरराजमार्गं पतिंवरा क्लृप्तविवाहवेषा ॥"
  },
  {
    "c": "6",
    "n": "11",
    "i": 414,
    "v": "तस्मिन्विधानातिशये विधातुः कन्यामये नेत्रशतैकलक्ष्ये । निपेतुरन्तः करणैर्नरेन्द्रा देहैः स्थिताः केवलमासनेषु ॥"
  },
  {
    "c": "6",
    "n": "12",
    "i": 415,
    "v": "तां प्रत्यभिव्यक्तमनोरथानां महीपतीनां प्रणयाग्रदूत्यः । प्रवालशोभा इव पादपानां श्रृङ्गारचेष्टा विविधा बभूवुः ॥"
  },
  {
    "c": "6",
    "n": "13",
    "i": 416,
    "v": "कश्चित्कराभ्यामुपगूढनालमालोलपत्राभिहतद्विरेफम् । रजोभिरन्तः परिवेषबन्धि लीलारविन्दं भ्रमयांचकार ॥"
  },
  {
    "c": "6",
    "n": "14",
    "i": 417,
    "v": "विस्रस्तमंसादपरो विलासी रत्नानुविद्धाङ्गदकोटिलग्नम् । प्रालम्बमुत्कृष्य यथावकाशं निनाय साचीकृतचारुवक्त्रः ॥"
  },
  {
    "c": "6",
    "n": "15",
    "i": 418,
    "v": "आकुञ्चिताग्राङ्गुलिना ततोऽन्यः किंचित्समावर्जितनेत्रशोभः । तिर्यग्विसंसर्पिनखप्रभेण पादेन हैमं विलिलेख पीठम् ॥"
  },
  {
    "c": "6",
    "n": "16",
    "i": 419,
    "v": "निवेश्य वामं भुजमासनार्धे तत्संनिवेशादधिकोन्नतांसः । कश्चिद्विवृत्तत्रिकभिन्नहारः सुहृत्समाभाषणतत्परोऽभूत् ॥"
  },
  {
    "c": "6",
    "n": "17",
    "i": 420,
    "v": "विलालिनीविभ्रमदन्तपत्रमापाण्डुरं केतकबर्हमन्यः । प्रियानितम्बोचितसंनिवेशैर्विपाटयामास युवा नखाग्रैः ॥"
  },
  {
    "c": "6",
    "n": "18",
    "i": 421,
    "v": "कुशेशयाताम्रतलेन कश्चित्करेण रेखाध्वजलाञ्छनेन । रत्नाङ्गुलीयप्रभयानुविद्धानुदीरयामास सलीलमक्षान् ॥"
  },
  {
    "c": "6",
    "n": "19",
    "i": 422,
    "v": "कश्चिद्यथाभागमवस्थितेऽपि स्वसंनिवेशाद्व्यतिलङ्घिनीव । वज्रांशुगर्भाङ्गुलिरन्ध्रमेकं व्यापारयामास करं किरीटे ॥"
  },
  {
    "c": "6",
    "n": "20",
    "i": 423,
    "v": "ततो नृपाणां श्रुतवृत्तवंशा पुंवत्प्रगल्भा प्रतिहाररक्षी । प्राक्संनिकर्षं मगधेश्वरस्य नीत्वा कुमारीमवदत्सुनन्दा ॥"
  },
  {
    "c": "6",
    "n": "21",
    "i": 424,
    "v": "असौ शरण्यः शरणोन्मुखानामगाधसत्त्वो मगधप्रतिष्ठः । राजा प्रजारञ्जनलब्धवर्णः परंतपो नाम यथार्थनामा ॥"
  },
  {
    "c": "6",
    "n": "22",
    "i": 425,
    "v": "कामं नृपाः सन्तु सहस्रशोऽन्ये राजन्वतीमाहुरनेन भूमिम् । नक्षत्रताराग्रहसंकुलापि ज्योतिष्मती चन्द्रमसैव रात्रिः ॥"
  },
  {
    "c": "6",
    "n": "23",
    "i": 426,
    "v": "क्रियाप्रबन्धादयमध्वराणामजस्रमाहूतसस्रनेत्रः । शच्याश्चिरं पाण्डुकपोललम्बान्मन्दारशून्यानलकांश्चकार ॥"
  },
  {
    "c": "6",
    "n": "24",
    "i": 427,
    "v": "अनेन चेदिच्छसि गृह्यमाणं पाणिं वरेण्येन कुरु प्रवेशे । प्रासादवातायनसंश्रितानां नेत्रोत्सवं पुष्पपुराङ्गनानाम् ॥"
  },
  {
    "c": "6",
    "n": "25",
    "i": 428,
    "v": "एवं तयोक्ते तमवेक्ष्य किंचिद्विस्रंसिदूर्वाङ्कमधूकमाला । क्रजुप्रणामक्रिययैव तन्वी प्रत्यादिदेशैनमभाषमाणा ॥"
  },
  {
    "c": "6",
    "n": "26",
    "i": 429,
    "v": "तां सैव वेत्रग्रहणे नियुक्ता राजान्तरं राजसुतां निनाय । समीरणोत्थेव तरंगलेखा पद्मान्तरं मानसराजहंसीम् ॥"
  },
  {
    "c": "6",
    "n": "27",
    "i": 430,
    "v": "जगाद चैनामयमङ्गनाथः सुराङ्गनाप्रार्थितयौवनश्रीः । विनीतनागः किल सूत्रकारैरैन्द्रं पदं भूमिगतोऽपि भुङ्क्ते ॥"
  },
  {
    "c": "6",
    "n": "28",
    "i": 431,
    "v": "अनेन पर्यासयताश्रुबिन्दून्मुक्ताफलस्थूलतमान्स्तनेषु । प्रत्यर्पिताः शत्रुविलासिनीनामुन्मुच्य सूत्रेण विनैव हाराः ॥"
  },
  {
    "c": "6",
    "n": "29",
    "i": 432,
    "v": "निसर्गभिन्नास्पदमेकसंस्थमस्मिन्द्वयं श्रीश्च सरस्वती च । कान्त्या गिरा सूनृतया च योग्या त्वमेव कल्याणि! तयोस्तृतीया ॥"
  },
  {
    "c": "6",
    "n": "30",
    "i": 433,
    "v": "अथाङ्गराजादवतार्य चक्षुर्याहीति जन्यामवदत्कुमारी । नासौ न काम्यो न च वेद सम्यग्द्रष्टुं न सा भिन्नरुचिर्हि लोकः ॥"
  },
  {
    "c": "6",
    "n": "31",
    "i": 434,
    "v": "ततः परं दुःप्रसहं द्विषद्भिर्नृपं नियुक्ता प्रतिहारभूमौ । निदर्शयामास विशेषदृश्यमिन्दुं नवोत्थानमिवेन्दुमत्यै ॥"
  },
  {
    "c": "6",
    "n": "32",
    "i": 435,
    "v": "अवन्तिनाथोऽयमुदग्रबाहुर्विशालवक्षास्तनुवृत्तमध्यः । आरोप्य चक्रभ्रममुष्णतेजास्त्वष्ट्रेव यत्नोल्लिखितो विभाति ॥"
  },
  {
    "c": "6",
    "n": "33",
    "i": 436,
    "v": "अस्य प्रयाणेषु समग्रशक्तेरग्रेसरैर्वाजिभिरुत्थितानि । कुर्वन्ति सामन्तशिखामणीनां प्रभाप्ररोहास्तमयं रजांसि ॥"
  },
  {
    "c": "6",
    "n": "34",
    "i": 437,
    "v": "असौ महाकालनिकेतनस्य वसन्नदूरे किल चन्द्रमौलेः । तमिस्रपक्षेऽपि सह प्रियामिर्ज्योत्स्नावतो निर्विशति प्रदोषान् ॥"
  },
  {
    "c": "6",
    "n": "35",
    "i": 438,
    "v": "अनेन यूना सह पार्थिवेन रम्भोरु कच्चिन्मनसो रुचिस्ते । सिप्रातरङ्गानिलकम्पितासु विहर्तुमुद्यानपरम्परासु ॥"
  },
  {
    "c": "6",
    "n": "36",
    "i": 439,
    "v": "तस्मिन्नभिद्योतितबन्धुपद्मे प्रतापसंशोषितशत्रुपङ्के । बबन्ध सा नोत्तमसौकुमार्या कुमुद्वती भानुमतीव भावम् ॥"
  },
  {
    "c": "6",
    "n": "37",
    "i": 440,
    "v": "तामग्रतस्तामरसान्तराभामनूपराजस्य गुणैरनूनाम् । विधाय सृष्टिं ललितां विधातुर्जगाद भूयः सुदतीं सुनन्दा ॥"
  },
  {
    "c": "6",
    "n": "38",
    "i": 441,
    "v": "सङ्ग्रामनिर्विष्टसहस्रबाहुरष्टादशद्वीपनिखातयूपः । अनन्यसाधारणराजशब्दो बभूव योगी किल कार्तवीर्यः ॥"
  },
  {
    "c": "6",
    "n": "39",
    "i": 442,
    "v": "अकार्यचिन्तासमकालमेव प्रादुर्भवंश्चापधरः पुरस्तात् । अन्तःशरीरेष्वपि यः प्रजानां प्रत्यादिदेशाविनयं विनेता ॥"
  },
  {
    "c": "6",
    "n": "40",
    "i": 443,
    "v": "ज्याबन्धनिष्पन्दभुजेन यस्य विनिःश्वसद्वक्त्रपरंपरेण । कारागृहे निर्जितवासवेन लङ्केश्वरेणोषितमा प्रसादात् ॥"
  },
  {
    "c": "6",
    "n": "41",
    "i": 444,
    "v": "तस्यान्वये भूपतिरेष जातः प्रतीप इत्यागमवृद्धसेवी । येन श्रियः संश्रयदोषरूढं स्वभावलोलेत्ययशः प्रमृष्टम् ॥"
  },
  {
    "c": "6",
    "n": "42",
    "i": 445,
    "v": "आयोधने कृष्णगतिं सहायमवाप्य यः क्षत्रियकालरात्रिम् । धारां शितां रामपरश्वघस्य संभावयत्युत्पलपत्रसाराम् ॥"
  },
  {
    "c": "6",
    "n": "43",
    "i": 446,
    "v": "अस्याङ्कलक्ष्मीर्भव दीर्घबाहोर्माहिष्मतीवप्रनितम्बकाञ्चीम् । प्रासादजालैर्जलवेणिरम्यां रेवां यदि प्रेक्षितुमस्ति कामः ॥"
  },
  {
    "c": "6",
    "n": "44",
    "i": 447,
    "v": "तस्याः प्रकामं प्रियदर्शनोऽपि न स क्षितीशो रुचये बभूव । शरत्प्रमृष्टाम्बुधरोपरोधः शशीव पर्याप्तकलो नलिन्याः ॥"
  },
  {
    "c": "6",
    "n": "45",
    "i": 448,
    "v": "सा शूरसेनाधिपतिं सुषेणमुद्दिश्य लोकान्तरगीतकीर्तिम् । आचारशुद्धोभयवंशदीपं शुद्धान्तरक्ष्या जगदे कुमारी ॥"
  },
  {
    "c": "6",
    "n": "46",
    "i": 449,
    "v": "नीपान्वयः पार्थिव एष यज्वा गुणैर्यमाश्रित्य परस्परेण । सिद्धाश्रमं शान्तमिवैत्य सत्त्वैर्नैसर्गिकोऽप्युत्ससृजे विरोधः ॥"
  },
  {
    "c": "6",
    "n": "47",
    "i": 450,
    "v": "यस्यात्मगेहे नयनाभिरामा कान्तिर्हिमांशोरिव संनिविष्टा । हर्म्याग्रसंरूढतृणाङ्कुरेषु तेजोऽविषह्यं रिपुमन्दिरेषु ॥"
  },
  {
    "c": "6",
    "n": "48",
    "i": 451,
    "v": "यस्यावरोधस्तनचन्दनानां प्रक्षालनाद्वारिविहारकाले । कलिन्दकन्या मथुरां गतापि गङ्गोर्मिसंसक्तजलेव भाति ॥"
  },
  {
    "c": "6",
    "n": "49",
    "i": 452,
    "v": "त्रस्तेन तार्क्ष्यात्किल कालियेन मणिं विसृष्टं यमुनौकसा यः । वक्षःस्थलव्यापिरुचं दधानः सकौस्तुभ ह्नेपयतीव कृष्णम् ॥"
  },
  {
    "c": "6",
    "n": "50",
    "i": 453,
    "v": "संभाव्य र्तारममुं युवानं मृदुप्रवालोत्तरपुष्पशय्ये । वृन्दावने चैत्ररथादनूने निर्विश्यतां सुन्दरि! यौवनश्रीः ॥"
  },
  {
    "c": "6",
    "n": "51",
    "i": 454,
    "v": "अध्यास्य चाम्भःपृषतोक्षितानि शैलायगन्धीनि शिलातलानि । कलापिनां प्रवृषि पश्य नृत्यं कान्तासु गोवर्धनकन्दरासु ॥"
  },
  {
    "c": "6",
    "n": "52",
    "i": 455,
    "v": "नृपं तमावर्तमनोज्ञनाभिः सा व्यत्यगादन्यवधूर्भवित्री । महीधरं मार्गवशादुपेतं स्रोतोवहा सागरगामिनीव ॥"
  },
  {
    "c": "6",
    "n": "53",
    "i": 456,
    "v": "अथाङ्गदाश्लिष्टभुजं भुजिष्या हेमाङ्गदं नाम कलिङ्गनाथम् । आसेदुषीं सादितशत्रुपक्षं बालामवालेन्दुमुखीं बभाषे ॥"
  },
  {
    "c": "6",
    "n": "54",
    "i": 457,
    "v": "असौ महेन्द्राद्रिसमानसारः पतिर्महेन्द्रस्य महोदधेश्च । यस्य क्षरत्सैन्यगजच्छलेन यात्रासु यातीव पुरो महेन्द्रः ॥"
  },
  {
    "c": "6",
    "n": "55",
    "i": 458,
    "v": "ज्याघातरेखे सुभुजो भुजाभ्यां बिभर्ति यश्चापभृतां पुरोगः । रिपुश्रियां साञ्जनबाष्पसेके बन्दीकृतानामिव पद्धती द्वे ॥"
  },
  {
    "c": "6",
    "n": "56",
    "i": 459,
    "v": "यमात्मनः सद्मनि संनिकृष्टो मन्द्रध्वनित्याजितयामतूर्यः । प्रासादवातायनदृश्यवीचिः प्रबोधयत्यर्णव एव सुप्तम् ॥"
  },
  {
    "c": "6",
    "n": "57",
    "i": 460,
    "v": "अनेन सार्धं विहराम्बुराशेस्तीरेषु तालीवनमर्मरेषु । द्वीपान्तरानीतलवङ्गपुष्पैरपाकृतस्वेदलवा मरुद्भिः ॥"
  },
  {
    "c": "6",
    "n": "58",
    "i": 461,
    "v": "प्रलोभिताप्याकृतिलोभनीया विदर्भराजावरजा तयैवम् । तस्मादपावर्तत दूरकृष्टा नीत्येव लक्ष्मीः प्रतिकूलदैवात् ॥"
  },
  {
    "c": "6",
    "n": "59",
    "i": 462,
    "v": "अथोरगाख्यस्य पुरस्य नाथं दौवारिकी देवसरूपमेत्य । इतश्चकोराक्षि! विलोकयेति पूर्वानुशिष्टां निजगाद भोज्याम् ॥"
  },
  {
    "c": "6",
    "n": "60",
    "i": 463,
    "v": "पाण्ड्योऽयमंसार्पितलम्बहारः क्लृप्ताङ्गरागो हरिचन्दनेन । आभाति बाला4तपरक्तसानुः सनिर्झरोद्गार इवाद्रिराजः ॥"
  },
  {
    "c": "6",
    "n": "61",
    "i": 464,
    "v": "विन्ध्यस्य संस्तम्भयिता महाद्रेर्निःशेषपीतोज्झितसिन्धुराजः । प्रीत्याश्वमेधावभृथार्द्रमूर्तेः सौस्नातिको यस्य भवत्यगस्त्यः ॥"
  },
  {
    "c": "6",
    "n": "62",
    "i": 465,
    "v": "अस्रं हरादाप्तवता दुरापं येनेन्द्रलोकावजयाय दृप्तः । पुरा जनस्थानविमर्दशङ्की संधाय लङ्काधिपतिः प्रतस्थे ॥"
  },
  {
    "c": "6",
    "n": "63",
    "i": 466,
    "v": "अनेन पाणौ विधिवद्गृहीते महाकुलीनेन महीव गुर्वी । रत्नानुविद्धार्णवमेखलाया दिशः सपत्नी भव दक्षिणस्याः ॥"
  },
  {
    "c": "6",
    "n": "64",
    "i": 467,
    "v": "ताम्बूलवल्लीपरिणद्धपूगास्वेलालतालिङ्गितचन्दनासु । तमालपत्रास्तरणासु रन्तुं प्रसीद शश्वन्मलयस्थलीषु ॥"
  },
  {
    "c": "6",
    "n": "65",
    "i": 468,
    "v": "इन्दीवरशअयामतनुर्नृपोऽसौ त्वं रोचनागौरशरीरयष्टिः । अन्योन्यशोभापरिवृद्धये वां योगस्तडित्तोयदयोरिवास्तु ॥"
  },
  {
    "c": "6",
    "n": "66",
    "i": 469,
    "v": "स्वसुर्विदर्भाधिपतेस्तदीयो लेभेऽन्तरं चेतसि नोपदेशः । दिवाकरादर्शनबद्धकोशे नक्षत्रनाथांशुरिवारविन्दे ॥"
  },
  {
    "c": "6",
    "n": "67",
    "i": 470,
    "v": "संचारिणी दीपशिखेव रात्रौ यं यं व्यतीयाय पतिंवरा सा । नरेन्द्रमार्गाट्ट इव प्रपेदे विवर्णभावं स स भूमिपालः ॥"
  },
  {
    "c": "6",
    "n": "68",
    "i": 471,
    "v": "तस्यां रघोः सूनुरुपस्थितायां वृणीत मां नेति समाकुलोऽभूत् । वामेतरः संशयमस्य बाहुः केयूरबन्धोच्छ्वसितैर्नुनोद ॥"
  },
  {
    "c": "6",
    "n": "69",
    "i": 472,
    "v": "तं प्राप्य सर्वावयवानवद्यं व्यावर्ततान्योपगमात्कुमारी । न हि प्रफुल्लं सहकारमेत्य वृक्षान्तरं काङ्क्षति षट्भपदाली ॥"
  },
  {
    "c": "6",
    "n": "70",
    "i": 473,
    "v": "तस्मिन्समावेशितचित्तवृत्तिमिन्दुप्रभामिन्दुमतीमवेक्ष्य । प्रचक्रमे वक्तुमनुक्रमज्ञा सविस्तरं वाक्यमिदं सुनन्दा ॥"
  },
  {
    "c": "6",
    "n": "71",
    "i": 474,
    "v": "इक्ष्वाकुवंश्यः ककुदं नृपाणां ककुत्स्थ इत्याहितलक्षणोऽभूत् । काकुत्स्थशब्दं य उन्नतेच्छाः श्लाघ्यं दधत्युत्तरकोसलेन्द्राः ॥"
  },
  {
    "c": "6",
    "n": "72",
    "i": 475,
    "v": "महेन्द्रमास्थाय महोक्षरूपं यः संयति प्राप्तपिनाकिलीलः । चकार बाणैरसुराङ्गनानां गण्डस्थलीः प्रोषितपत्रलेखाः ॥"
  },
  {
    "c": "6",
    "n": "73",
    "i": 476,
    "v": "ऐरावतास्फालनविश्लथं यः संघट्टयन्नङ्गदमङ्गदेन । उपेयुषः स्वामपि मूर्तिमग्र्यामर्धासनं गोत्रभिदोऽधितष्ठौ ॥"
  },
  {
    "c": "6",
    "n": "74",
    "i": 477,
    "v": "जातः कुले तस्य किलोरुकीर्तिः कुलप्रदीपो नृपतिर्दिलीपः । अतिष्ठदेकोनशतक्रतुत्वे शक्राभ्यसूयाविनिवृत्तये यः ॥"
  },
  {
    "c": "6",
    "n": "75",
    "i": 478,
    "v": "यस्मिन्महीं शासति वाणिनीनां निद्रां विहारार्धपथे गतानाम् । वातोऽपि नास्रंसयदंशुकानि को लम्बयेदाहरणाय हस्तम् ॥"
  },
  {
    "c": "6",
    "n": "76",
    "i": 479,
    "v": "पुत्रो रघुस्तस्य पदं प्रशास्ति महाक्रतोर्विश्वजितः प्रयोक्ता । चतुर्दिगावर्जितसंभृतां यो मृत्पात्रशेषामकरोद्विभूतिम् ॥"
  },
  {
    "c": "6",
    "n": "77",
    "i": 480,
    "v": "आरूढमद्रीनुदधीन्वितीर्णं भुजंगमानां वसतिं प्रविष्टम् । ऊर्ध्वं गतं यस्य न चानुबन्धि यशः परिच्छेत्तुमियत्तयालम् ॥"
  },
  {
    "c": "6",
    "n": "78",
    "i": 481,
    "v": "असौ कुमारस्तमजोऽनुजातस्त्रिविष्टपस्येव पतिं जयन्तः । गुर्वी धुरं यो भुवनस्य पित्रा धुर्येण दम्यः सदृशं बिभर्ति ॥"
  },
  {
    "c": "6",
    "n": "79",
    "i": 482,
    "v": "कुलेन कान्त्या वयसा नवेन गुणैश्च तैस्तैर्विनयप्रधानैः । त्वमात्मनस्तुल्यममुं वृणीष्व रत्नं समागच्छतु काञ्चनेन ॥"
  },
  {
    "c": "6",
    "n": "80",
    "i": 483,
    "v": "ततः सुनन्दावचनावसाने लज्जां तनूकृत्य नरेन्द्रकन्या । दृष्ट्या प्रसादामलया कुमारं प्रत्यग्रहीत्संवरणस्रजेव ॥"
  },
  {
    "c": "6",
    "n": "81",
    "i": 484,
    "v": "सा यूनि तस्मिन्नभिलाषबन्धं शशाक शालीनतया न वक्तुम् । रोमाञ्चलक्ष्येण स गात्रयष्टिं भित्त्वा निराक्रामदरालकेश्याः ॥"
  },
  {
    "c": "6",
    "n": "82",
    "i": 485,
    "v": "तथागतायां परिहासपूर्वं सख्यां सखी वेत्रभृदाबभाषे । आर्ये! व्रजामोऽन्यत इत्यथैनां वधूरसूयाकुटिलं ददर्श ॥"
  },
  {
    "c": "6",
    "n": "83",
    "i": 486,
    "v": "सा चूर्णगौरं रघुनन्दनस्य धात्रीकराभ्यां करभोपमोरूः । आसञ्जयामास यथाप्रदेशं कण्ठे गुणं मूर्तमिवानुरागम् ॥"
  },
  {
    "c": "6",
    "n": "84",
    "i": 487,
    "v": "तया स्रजा मङ्गलपुष्पमय्या विशालवक्षःस्थललम्बया सः । अमंस्त कण्ठार्पितबाहुपाशां विदर्भराजावरजां वरेण्यः ॥"
  },
  {
    "c": "6",
    "n": "85",
    "i": 488,
    "v": "शशिनमुपगतेयं कौमुदी मेघमुक्तं जलनिधिमनुरूपं जह्नुकन्यावतीर्णा । इति समगुणयोगप्रीतयस्तत्र पौराः श्रवणकटु नृपाणामेकवाक्यं विवव्रुः ॥"
  },
  {
    "c": "6",
    "n": "86",
    "i": 489,
    "v": "प्रमुदितवरपक्षमेकतस्तत्क्षितिपतिमण्डलमन्यतो वितानम् । उषसि सर इव प्रफुल्लपद्मं कुमुदवनप्रतिपन्ननिद्रमासीत् ॥"
  },
  {
    "c": "7",
    "n": "1",
    "i": 490,
    "v": "अथोपयन्त्रा सदृशेन युक्तां स्कन्देन साक्षादिव देवसेनाम् । स्वसोरमादाय विदर्भनाथः पुरप्रवेशाभिमुखो बभूव ॥"
  },
  {
    "c": "7",
    "n": "2",
    "i": 491,
    "v": "सेनानिवेशान्पृथिवीक्षितोऽपि जग्मुर्विभातग्रहमन्दभासः । भोज्यां प्रति व्यर्थमनोरथत्वाद्रूपेषु वेशेषु च साभ्यसूया ॥"
  },
  {
    "c": "7",
    "n": "3",
    "i": 492,
    "v": "सां निध्ययोगात्किल तत्र शच्याः स्वयंवरक्षोभकृतामभावः । काकुत्स्थमुद्दिश्य समत्सरोऽपि शशाम तेन क्षितिपाललोकः ॥"
  },
  {
    "c": "7",
    "n": "4",
    "i": 493,
    "v": "तावत्प्रकीर्णाभिनवोपचारमिन्द्रायुधद्योतिततोरणाङ्कम् । वरः सवध्वा सह राजमार्गं प्राप ध्वजच्छायनिवारितोष्णम् ॥"
  },
  {
    "c": "7",
    "n": "5",
    "i": 494,
    "v": "ततस्तदालोकनतत्पराणां सौधेषु चामीकरजालवत्सु । बभूवुरित्थं पुरसुन्दरीणां त्यक्तान्यकार्याणि विचिष्टितानि ॥"
  },
  {
    "c": "7",
    "n": "6",
    "i": 495,
    "v": "आलोकमार्गं सहसा व्रजन्त्या कयाचिदुद्वेष्टनवान्तमाल्यः । बद्धुं न संभावित एव तावत्करेण रुद्धोऽपि च केशपाशः ॥"
  },
  {
    "c": "7",
    "n": "7",
    "i": 496,
    "v": "प्रसाधिकालम्बितमग्रपादमाक्षिप्य काचिद्‌द्रवरागमेव । उत्सृष्टलीलागतिरागवाक्षादलक्तकाङ्कां पदवीं ततान ॥"
  },
  {
    "c": "7",
    "n": "8",
    "i": 497,
    "v": "विलोचनं दक्षिणमञ्जनेन संभाव्य तद्वञ्चितवामनेत्रा । तथैव वातायनसंनिकर्षं ययौ शलाकामपरा वहन्ती ॥"
  },
  {
    "c": "7",
    "n": "9",
    "i": 498,
    "v": "जालान्तरप्रेषितदृष्टिरन्या प्रस्थानभिन्नां न बबन्ध नीवीम् । नाभिप्रविष्टाभरणप्रभेण हस्तेन तस्थाववलम्ब्य वासः ॥"
  },
  {
    "c": "7",
    "n": "10",
    "i": 499,
    "v": "अर्धाञ्चिता सत्वरमुत्थितायाः पदे दुर्निमिते गलन्ती । कस्याश्चिदासीद्रशना तदानीमङ्गुष्ठमूलार्पितसूत्रशेषा ॥"
  },
  {
    "c": "7",
    "n": "11",
    "i": 500,
    "v": "तासां मुखैरासवगन्धगर्भैर्व्याप्तान्तराः सान्द्रकुतूहलानाम् । विलोलनेत्रभ्रमरैर्गवाक्षाः सहस्रपत्राभरणा इवासन् ॥"
  },
  {
    "c": "7",
    "n": "12",
    "i": 501,
    "v": "ता राघवं दृष्टिभिरापिबन्त्यो नार्यो न जग्मुर्विषयान्तराणि । तथा हि शेषेन्द्रियवृत्तिरासां सर्वात्मना चक्षुरिव प्रविष्टा ॥"
  },
  {
    "c": "7",
    "n": "13",
    "i": 502,
    "v": "स्थाने वृता भूपतिभिः परोक्षैः स्वयंवरं साधुममंस्त भोज्या । पद्मेव नारायणमन्यथासौ लभेत कान्तं कथमात्मतुल्यम्? ॥"
  },
  {
    "c": "7",
    "n": "14",
    "i": 503,
    "v": "परस्परेण स्पृहणीयशोभं न चेदिदं द्वन्द्वमयोजयिष्यत् । अस्मिन्द्वये रूपविधानयत्नः पत्युः प्रजानां वितथोऽभविष्यत् ॥"
  },
  {
    "c": "7",
    "n": "15",
    "i": 504,
    "v": "रतिस्मरौ नूनमिमावभूतां राज्ञां सहस्रेषु तथा हि बाला । गतेयमात्मप्रतिरूपमेव मनो हि जन्मान्तरसंगतिज्ञम् ॥"
  },
  {
    "c": "7",
    "n": "16",
    "i": 505,
    "v": "इत्युद्गताः पौरवधूमुखेभ्यः शृण्वन्कथाः श्रोत्रसुखाः कुमारः । उद्भासितं मह्गलसंविधाभिः संबन्धिनः सद्म समाससाद ॥"
  },
  {
    "c": "7",
    "n": "17",
    "i": 506,
    "v": "ततोऽवतीर्याशु करेणुकायाः स कामरूपेश्वरदत्तहस्तः । वैदर्भनिर्दिष्टमथो विवेश नारीमनांसीव चतुष्कमन्तः ॥"
  },
  {
    "c": "7",
    "n": "18",
    "i": 507,
    "v": "महार्हसिंहासनसंस्थितोऽसौ सरत्नमर्ध्यं मधुपर्कमिश्रम् । भोजोपनीतं च तुकूलयुग्मं जग्राह सार्धं वनिताकटाक्षैः ॥"
  },
  {
    "c": "7",
    "n": "19",
    "i": 508,
    "v": "दुकूलवासाः स वधूसमीपं निन्ये विनीतैरवरोधरक्षैः । वेलासकाशं स्फुटफेनराजिर्नवैरुदन्वानिव चन्द्रपादैः ॥"
  },
  {
    "c": "7",
    "n": "20",
    "i": 509,
    "v": "तत्रार्चितो भोजपतेः पुरोधा हुत्वाग्निमाज्यादिभिरग्निकल्पः । तमेव चाधाय विवाहसाक्ष्ये वधूवरौ संगमयांचकार ॥"
  },
  {
    "c": "7",
    "n": "21",
    "i": 510,
    "v": "हस्तेन हस्तं परिगृह्य वध्वाः स राजसूनुः सुतरां चकासे । अनन्तराशोकलताप्रवालं प्राप्येव चूतः प्रतिपल्लवेन ॥"
  },
  {
    "c": "7",
    "n": "22",
    "i": 511,
    "v": "आसीद्वरः कण्टकितप्रकोष्ठः स्वन्नाङ्गुलिः संववृते कुमारी । तस्मिन्द्वये तत्क्षणमात्मवृत्तिः समं विभक्तेव मनोभवेन ॥"
  },
  {
    "c": "7",
    "n": "23",
    "i": 512,
    "v": "तयोरपाङ्गप्रतिसारितानि क्रियासमापत्तिनिवर्तितानि । ह्रीयन्त्रणामानशिरे मनोज्ञामन्योन्यलोलानि विलोचनानि ॥"
  },
  {
    "c": "7",
    "n": "24",
    "i": 513,
    "v": "प्रदक्षिणप्रक्रमणात्कृशानोरुदर्चिषस्तन्मिथुनं चकासे । मेरोरुपान्तेष्विव वर्तमानमन्योन्यसंसक्तमहस्त्रियामम् ॥"
  },
  {
    "c": "7",
    "n": "25",
    "i": 514,
    "v": "नितम्बगुर्वी गुरुणा प्रयुक्ता वधूर्विधातृप्रतिमेन तेन । चकार सा मत्तचकोरनेत्रा लज्जावती लाजविसर्गमग्नौ ॥"
  },
  {
    "c": "7",
    "n": "26",
    "i": 515,
    "v": "हविःशमीपल्लवलाजगन्धी पुण्यः कृशानोरुदियाय धूमः । कपोलसंसर्पिशिखः स तस्या मुहूर्तकर्णोत्पलतां प्रपेदे ॥"
  },
  {
    "c": "7",
    "n": "27",
    "i": 516,
    "v": "तदञ्जनक्लेदसमाकुलाक्षं प्रम्लानबीजाङ्कुरकर्णपूरम् । वधूमुखं पाटलगन्डलेखमाचारधूमग्रहणाद्बभूव ॥"
  },
  {
    "c": "7",
    "n": "28",
    "i": 517,
    "v": "तौ त्नातकैर्बन्धुमता च राज्ञा पुरंध्रिभिश्च क्रमशः प्रयुक्तम् । कन्याकुमारौ कनकासनस्थावार्द्राक्षतारोपणमन्वभूताम् ॥"
  },
  {
    "c": "7",
    "n": "29",
    "i": 518,
    "v": "इति स्वसुर्भोजकुलप्रदीपः संपाद्य पाणिग्रहणं स राजा । महीपतीनां पृथगर्हणार्थं समादिदेशाधिकृतानधिश्रीः ॥"
  },
  {
    "c": "7",
    "n": "30",
    "i": 519,
    "v": "लिङ्गैर्मुदः संवृतविक्रियास्ते ह्रदाः प्रसन्ना इव गूढनक्ताः । वैदर्भमामन्त्र्य ययुस्तदीयां प्रत्यर्प्य पूजामुपदाछलेन ॥"
  },
  {
    "c": "7",
    "n": "31",
    "i": 520,
    "v": "स राजलोकः कृतपूर्वसंविदारम्भसिद्धौ समयोपलभ्यम् । आदास्यमानः प्रमदामिषं तदावृत्य पन्थानमजस्य तस्थौ ॥"
  },
  {
    "c": "7",
    "n": "32",
    "i": 521,
    "v": "भर्तापि तावत्क्रथकैशिकानामनुष्ठितानन्तरजाविवाहः । सत्त्वानुरूपाहरणीकृतश्रीः प्रास्थापयद्राघवमन्वगाञ्च ॥"
  },
  {
    "c": "7",
    "n": "33",
    "i": 522,
    "v": "तिस्रस्त्रिलोकप्रथितेन सार्धमजेन मार्गे वसतीरुषित्वा । तस्मादपावर्तत कुण्डिनेशः पर्वात्यये सोम इवोष्णरश्मेः ॥"
  },
  {
    "c": "7",
    "n": "34",
    "i": 523,
    "v": "प्रमन्यवः प्रागपि कोसलेन्द्रे प्रत्येकमात्तस्वतया बभूवुः । अतो नृपाश्चक्षमिरे समेताः स्त्रीरत्नलाभं न तदात्मजस्य ॥"
  },
  {
    "c": "7",
    "n": "35",
    "i": 524,
    "v": "तमुद्वहन्तं पथि भोजकन्यां रुरोध राजन्यगणः स दृप्तः । बलिप्रदिष्टां श्रियमाददानं त्रैविक्रमं पादमिवेन्द्रशत्रुः ॥"
  },
  {
    "c": "7",
    "n": "36",
    "i": 525,
    "v": "तस्याः स रक्षार्थमनल्पयोधमादिश्य पित्र्यं सचिवं कुमारः । प्रत्यग्रहीत्पार्थिववाहिनीं तां भागीरथीं शोण इवोत्तरंगः ॥"
  },
  {
    "c": "7",
    "n": "37",
    "i": 526,
    "v": "पत्तिः पदातिं रथिनं रथेगशस्तुरंगसादी तुरगाधिरूढम् । यन्ता गजस्याभ्यपतद्गजस्थं तुल्यप्रतिद्वन्द्वि बभूव युद्धम् ॥"
  },
  {
    "c": "7",
    "n": "38",
    "i": 527,
    "v": "नदत्सु तूर्येष्वविभाव्यवाचो नोदीरयन्ति स्म कुलोपदेशान् । बाणाक्षरैरेव परस्परस्य नामोर्जितं चापभृतः शशंसुः ॥"
  },
  {
    "c": "7",
    "n": "39",
    "i": 528,
    "v": "उत्थापितः संयति रेणुरश्वैः सान्द्रीकृतः स्यन्दनवंशचक्रैः । विस्तारितः कुञ्जरकर्णतालैर्नेत्रक्रमेणोपरुरोध सूर्यम् ॥"
  },
  {
    "c": "7",
    "n": "40",
    "i": 529,
    "v": "मत्स्यध्वजा वायुवशाद्विदीर्णैर्मुखैः प्रवृद्धध्वजिनीरजांसि । बभुः पिबन्तः परमार्थमत्स्याः पर्याविलानीव नवोदकानि ॥"
  },
  {
    "c": "7",
    "n": "41",
    "i": 530,
    "v": "रथो रथाङ्गध्वनिना विजज्ञे विलोलघण्टाक्वणितेन नागः । स्वभर्तृनामग्रहणाद्बभूव सान्द्रे रजस्यात्मपरावबोधः ॥"
  },
  {
    "c": "7",
    "n": "42",
    "i": 531,
    "v": "आवृण्वतो लोचनमार्गमाजौ रजोन्धकारस्य विजृम्भितस्य । शस्त्रक्षताश्वद्विपवीरजन्मा बालारुणोऽभूद्रुधिरप्रवाहः ॥"
  },
  {
    "c": "7",
    "n": "43",
    "i": 532,
    "v": "स च्छिन्नमूलः क्षतजेन रेणुस्तस्योपरिष्टात्पवनावधूतः । अङ्गारशेषस्य हुताशनस्य पूर्वोत्थितो धूम इवाबभासे ॥"
  },
  {
    "c": "7",
    "n": "44",
    "i": 533,
    "v": "प्रहारमूर्च्छापगमे रथस्था यन्तॄनुपालभ्य निवर्तिताश्वान् । यैः सादिता लक्षितपूर्वकेतूंस्तानेव सामर्षतया निजघ्नुः ॥"
  },
  {
    "c": "7",
    "n": "45",
    "i": 534,
    "v": "अप्यर्धमार्गे परबाणलूना धनुर्भृतां हस्तवतां पृषत्काः । संप्रापुरेवात्मजवानुवृत्त्या पूर्वार्धभागैः फलिभिः शरव्यम् ॥"
  },
  {
    "c": "7",
    "n": "46",
    "i": 535,
    "v": "आधोरणानां गजसंनिपाते शिरांसि चक्रैर्निशितैः क्षुराग्रैः । हतान्यपि श्येननखाग्रकोटिव्यासक्तकेशानि चिरेण पेतुः ॥"
  },
  {
    "c": "7",
    "n": "47",
    "i": 536,
    "v": "पूर्वं प्रहर्ता न जघान भूयः प्रतिप्रहाराक्षममश्वसादी । तुरंगमस्कन्धनिषण्णदेहं प्रत्याश्वसन्तं रिपुमाचकाङ्क्ष ॥"
  },
  {
    "c": "7",
    "n": "48",
    "i": 537,
    "v": "तनुत्यजां वर्मभृतां विकोशैर्बृहत्सु दन्तेष्वसिभिः पतद्भिः । उद्यन्तमग्निं शमयांबभूवुर्गजा विविग्नाः करशीकरेण ॥"
  },
  {
    "c": "7",
    "n": "49",
    "i": 538,
    "v": "शिलीमुखोत्कृत्तशिरःफलाढ्या च्युतैः शिरस्त्रैश्चषकोत्तरेव । रणक्षितिः शोणितमद्यकुल्या रराज मृत्योरिव पानभूमिः ॥"
  },
  {
    "c": "7",
    "n": "50",
    "i": 539,
    "v": "उपान्तयोर्निष्कुषितं विहंगैराक्षिप्य तेभ्यः पिशितप्रियापि । केयूरकोटिक्षततालुदेशा शिवा भुजच्छेदमपाचकार ॥"
  },
  {
    "c": "7",
    "n": "51",
    "i": 540,
    "v": "कश्चिद्विषत्खङ्गहृतोत्तमाङ्गः सद्यो विमानप्रभुतामुपेत्य । वामाङ्गसंसक्तसुराङ्गनः स्वं नृत्यत्कबन्धं समरे ददर्श ॥"
  },
  {
    "c": "7",
    "n": "52",
    "i": 541,
    "v": "अन्योन्यसूतोन्मथनादभूतां तावेव सूतौ रथइनौ च कौचित् । व्यश्वौ गदाव्यायतसंप्रहारौ भग्नायुधौ बाहुविमर्दनिष्ठौ ॥"
  },
  {
    "c": "7",
    "n": "53",
    "i": 542,
    "v": "परस्परेण क्षतयोः प्रहर्त्रोरुत्क्रान्तवाय्वोः समकालमेव । अमर्त्यभावेऽपि कयोश्चिदासीदेकाप्सरः प्रार्थितयोर्विवादः ॥"
  },
  {
    "c": "7",
    "n": "54",
    "i": 543,
    "v": "व्यूहावुभौ तावितरेतरस्माद्भङ्गं जयं चापतुरव्यवस्थम् । पश्चात्पुरोमारुतयोः प्रवृद्धौ पर्यायवृत्त्येव महार्णवोर्मी ॥"
  },
  {
    "c": "7",
    "n": "55",
    "i": 544,
    "v": "परेण भग्नेऽपि बले महौजा ययावजः प्रत्यरिसैन्यमेव । भूमो निवर्त्येत समीरणेन यतस्तु कक्षस्तत एव वह्निः ॥"
  },
  {
    "c": "7",
    "n": "56",
    "i": 545,
    "v": "रथी निषङ्गी कवची धनुष्मान्दृप्तः स राजन्यकमेकवीरः । निवारयामास महावराहः कल्पक्षयोद्वृत्तमिवार्णवाम्भः ॥"
  },
  {
    "c": "7",
    "n": "57",
    "i": 546,
    "v": "स दक्षिणं तूणमुखेन वामं व्यापारयन्हस्तमलक्ष्यताजौ । आकर्णकृष्टा सकृदस्य योद्धुर्मौर्वीव बाणान्सुषुवे रिपुघ्नान् ॥"
  },
  {
    "c": "7",
    "n": "58",
    "i": 547,
    "v": "स रोषदष्टाधिकलोहितोष्ठैर्व्यक्तोर्ध्वरेखा भ्रुकुटीर्वहद्भिः । तस्तार गां भल्लनिकृत्तकण्ठैर्हूंकारगर्भैर्द्विषतां शिरोभिः ॥"
  },
  {
    "c": "7",
    "n": "59",
    "i": 548,
    "v": "सर्वैर्बलाङ्गैर्द्विरदप्रधानैः सर्वायुधैः कङ्कटभेदिभिश्च । सर्वप्रयत्नेन च भूमिपालास्तस्मिन्प्रजह्रुर्युधि सर्व एव ॥"
  },
  {
    "c": "7",
    "n": "60",
    "i": 549,
    "v": "सोऽस्त्रव्रजैश्छन्नरथः परेषां ध्वजाग्रमात्रेण बभूव लक्ष्यः । नीहारमग्नो दिनपूर्वभागः किंचित्प्रकाशेन विवस्वतेव ॥"
  },
  {
    "c": "7",
    "n": "61",
    "i": 550,
    "v": "प्रियंवदात्प्राप्तमसौ कुमारः प्रायुङ्क्त राजस्वधिराजसूनुः । गान्धर्वमस्त्रं कुसुमास्त्रकान्तः प्रस्वापनं स्वप्ननिवृत्तलौल्यः ॥"
  },
  {
    "c": "7",
    "n": "62",
    "i": 551,
    "v": "ततो धनुष्कर्षणमूढहस्तमेकांसपर्यस्तशिरस्त्रजालम् । तस्थौ ध्वजस्तम्भनिषण्णदेहं निद्राविधेयं नरदेवसैन्यम् ॥"
  },
  {
    "c": "7",
    "n": "63",
    "i": 552,
    "v": "ततः प्रियोपात्तरसेऽधरोष्ठे निवेश्य दध्मौ जलजं कुमारः । तेन स्वहस्तार्जितमेकवीरः पिबन्यशो मूर्तमिवाबभासे ॥"
  },
  {
    "c": "7",
    "n": "64",
    "i": 553,
    "v": "शङ्खस्वनाभिज्ञतया निवृत्तास्तं सन्नशत्रुं ददृशुः स्वयोधाः । निमीलितानामिव पङ्कजानां मध्ये स्फुरन्तं प्रतिमाशशाङ्कम् ॥"
  },
  {
    "c": "7",
    "n": "65",
    "i": 554,
    "v": "सशोणितैस्तेन शिलीमुखाग्रैर्निक्षेपिताः केतुषु पार्थिवानाम् । यशो हृतं संप्रति राघवेण न जीवितं वः कृपयेति वर्णाः ॥"
  },
  {
    "c": "7",
    "n": "66",
    "i": 555,
    "v": "स चापकोटीनिहितैकबाहु शिरस्त्रनिष्कर्षणभिन्नमौलिः । ललाटबद्धश्रमवारिबिन्दुर्भीतां प्रियामेत्य वचो बभाषे ॥"
  },
  {
    "c": "7",
    "n": "67",
    "i": 556,
    "v": "इतः परार्भकहार्यशस्त्रान्वैदर्भि! पश्यानुमता मयासि । एवंविधेनाहवचेष्टितेन त्वं प्रार्थ्यसे हस्तगता ममैभिः ॥"
  },
  {
    "c": "7",
    "n": "68",
    "i": 557,
    "v": "तस्याः प्रतिद्वन्द्विभवाद्विषादात्सद्यो विमुक्तं मुखमाबगभासे । निःश्वासबाष्पापगमात्प्रपन्नः प्रसादमात्मीयमिवात्मदर्शः ॥"
  },
  {
    "c": "7",
    "n": "69",
    "i": 558,
    "v": "हृष्टापि सा विजिता न साक्षाद्वाग्भिः सखीनां प्रियमभ्यनन्दत् । स्थली नवाम्भःपृषताभिवृष्टा मयूरकेकाभिरिवाभ्रवृन्दम् ॥"
  },
  {
    "c": "7",
    "n": "70",
    "i": 559,
    "v": "इति शिरसि स वामं पादमाधाय राज्ञामुदवहदनवद्यां तामवद्यादपेतः । रथतुरगरजोभिस्तस्य रूक्षालकाग्रा समरविजयलक्ष्मीः सैव मूर्ता बभूव ॥"
  },
  {
    "c": "7",
    "n": "71",
    "i": 560,
    "v": "प्रथमपरिगतार्थस्तं रघुः संनिवृत्तं विजयिनमभिनन्द्य श्लाघ्यजायासमेतम् । तदुपहितकुटुम्बः शान्तिमार्गोत्सुकोऽभून्न हि सति कुलधुर्ये सूर्यवंश्या गृहाय ॥"
  },
  {
    "c": "8",
    "n": "1",
    "i": 561,
    "v": "अथ तस्य विवाहकौतुकं ललितं बिभ्रत एव पार्थिवः । वसुधामपि हस्तगामिनीमकरोदिन्दुमतीमिवापराम् ॥"
  },
  {
    "c": "8",
    "n": "2",
    "i": 562,
    "v": "दुरितैरपि कर्तुमात्मसात्प्रयतन्ते नृपसूनवो हि यत् । तदुपस्थितमग्रहीदजः पितुराज्ञेति न भोगतृष्णया ॥"
  },
  {
    "c": "8",
    "n": "3",
    "i": 563,
    "v": "अनुभूय वसिष्ठसंभृतैः सलिलैस्तेन सहाभिषेचनम् । विशदोच्छ्वसितेन मेदिनी कथयामास कृतार्थतामिव ॥"
  },
  {
    "c": "8",
    "n": "4",
    "i": 564,
    "v": "स बभूव दुरासदः परैर्गुरुणाऽथर्वविदा कृताक्रियः । पवनाग्निसमागमो ह्ययं सहतिं ब्रह्म यदस्त्रतेजसा ॥"
  },
  {
    "c": "8",
    "n": "5",
    "i": 565,
    "v": "रघुमेव निवृत्तयौवनं तममन्यन्त नवेश्वरं प्रजाः । स हि तस्य न केवलां श्रियं प्रतिपेदे सकलान्गुणानपि ॥"
  },
  {
    "c": "8",
    "n": "6",
    "i": 566,
    "v": "अधिकं शुशुभे शुभंयुना द्वितयेन द्वयमेव संगतम् । पदमृद्धमजेन पैतृकं विनयेनास्य नवं च यौवनम् ॥"
  },
  {
    "c": "8",
    "n": "7",
    "i": 567,
    "v": "सदयं बुभुजे महाभुजः सहसोद्वेगमियं व्रजेदिति । अचिरोपनतां स मेदिनीं नवपाणिग्रहरणां वधूमिव ॥"
  },
  {
    "c": "8",
    "n": "8",
    "i": 568,
    "v": "अहमेव मतो महीपतेरिति सर्वः प्रकृतिष्वचिन्तयत् । उदधेरिव निम्नगाशतेष्वभवन्नास्य विमानना क्वचित् ॥"
  },
  {
    "c": "8",
    "n": "9",
    "i": 569,
    "v": "न खरो न च भूयसा मृदुः पवमानः पृथिवीरुहानिव । स पुरस्कृतमध्यमक्रमो नमयामास नृपाननुद्धरन् ॥"
  },
  {
    "c": "8",
    "n": "10",
    "i": 570,
    "v": "अथ वीक्ष्य रघुः प्रतिष्ठितं प्रकृतिष्वात्मजमात्मवत्तया । विषयेषु विनाशधर्मसु त्रिदिवस्थेष्वपि निःस्पृहोऽभवत् ॥"
  },
  {
    "c": "8",
    "n": "11",
    "i": 571,
    "v": "गुणवत्सुतरोपितश्रियः परिणामे हि दिलीपवंशजाः । पदवीं तरुवल्कवाससां प्रयताः संयमिनां प्रपेदिरे ॥"
  },
  {
    "c": "8",
    "n": "12",
    "i": 572,
    "v": "तमरण्यसमाश्रयोमन्मुखं शिरसा वेष्टनशोभिना सुतः । पितरं प्रणिपत्य पादयोरपरित्यागमयाचतात्मनः ॥"
  },
  {
    "c": "8",
    "n": "13",
    "i": 573,
    "v": "रघुरश्रुमुखस्य तस्य तत्कृतवानीप्सितमात्मजप्रियः । न तु सर्प इव त्वचं पुनः प्रतिपेदे व्यपवर्जितां श्रियम् ॥"
  },
  {
    "c": "8",
    "n": "14",
    "i": 574,
    "v": "स किलाश्रममन्त्यमाश्रितो निवसन्नावसथे पुराद्बहिः । समुपास्यत पुत्रभोग्यया स्नुषयेवाविकृतेन्द्रियः श्रिया ॥"
  },
  {
    "c": "8",
    "n": "15",
    "i": 575,
    "v": "प्रशमस्थइतपूर्वपार्थिवं कुलमभ्युद्यतनूतनेश्वरम् । नभसा निभृतेन्दुना तुलामुदितार्केण समारुरोह तत् ॥"
  },
  {
    "c": "8",
    "n": "16",
    "i": 576,
    "v": "यतिपार्थिवलिङ्गधारिणौ ददृशाते रघुराघवौ जनैः । अपवर्गमहोदयार्थयोर्भुवमंशाविव धर्मयोर्गतौ ॥"
  },
  {
    "c": "8",
    "n": "17",
    "i": 577,
    "v": "अजिताधिगमाय मन्त्रिभिर्युयुजे नीतिविशारदैरजः । अनपायिपदोपलब्धये रघुराप्तैः समियाय योगिभिः ॥"
  },
  {
    "c": "8",
    "n": "18",
    "i": 578,
    "v": "नृपतिः प्रकृतीरवेक्षितुं व्यवहारासनमाददे युवा । परिचेतुमुपांशु धारणां कुशपूतं प्रवयास्तु विष्टरम् ॥"
  },
  {
    "c": "8",
    "n": "19",
    "i": 579,
    "v": "अनयत्प्रभुशक्तिसंपदा वशमेको नृपतीननन्तरान् । अपरः प्रणिधानयोग्यया मरुतः पञ्च शरीरगोचरान् ॥"
  },
  {
    "c": "8",
    "n": "20",
    "i": 580,
    "v": "अकरोदचिरेश्वरः क्षितौ द्विषदारम्भफलानि भस्मसात् । इतरो दहने स्वकर्मणां ववृते ज्ञानमयेन वह्निना ॥"
  },
  {
    "c": "8",
    "n": "21",
    "i": 581,
    "v": "पणबन्धमुखान्गुणानजः षडुपायुङ्क्त समीक्षअय तत्फलम् । रघुरप्यजयद्गुणत्रयं प्रकृतिस्थं समलोष्टकाञ्चनः ॥"
  },
  {
    "c": "8",
    "n": "22",
    "i": 582,
    "v": "न नवः प्रभुरा फळलोदयात्स्थिरकर्मा विरराम कर्मणः । न च योगविधेर्नवेतरः स्थिरधीरा परमात्मदर्शनात् ॥"
  },
  {
    "c": "8",
    "n": "23",
    "i": 583,
    "v": "इति शत्रुषु चेन्द्रियेषु च प्रतिषिद्धप्रसरेषु जाग्रतौ । प्रसितावुदयापवर्गयोरुभयीं सिद्धिमुभाववापतुः ॥"
  },
  {
    "c": "8",
    "n": "24",
    "i": 584,
    "v": "अथ काश्चिदजव्यपेक्षया गमयित्वा समदर्शनः समाः । तमसः परमापदव्ययं पुरुषं योगसमाधिना रघुः ॥"
  },
  {
    "c": "8",
    "n": "25",
    "i": 585,
    "v": "श्रउतदेहविसर्जनः पितुश्चिरमश्रूणि विमुच्य राघवः । विदधे विधिमस्य नैष्ठिकं यतिभिः सार्धमनग्निमग्निचित् ॥"
  },
  {
    "c": "8",
    "n": "26",
    "i": 586,
    "v": "अकरोत्स तदौर्ध्वदैहिकं पितृभक्त्या पितृकार्यकल्पवित् । न हि तेन तथा तनुत्यजस्तनयावर्जितपिण्डकाङ्क्षिणः ॥"
  },
  {
    "c": "8",
    "n": "27",
    "i": 587,
    "v": "स परार्ध्यगतेरशोच्यतां पितुरुद्दिश्य सदर्थवेदिभिः । शमिताधिरधिज्यकार्मुकः कृतवानप्रतिशासनं जगत् ॥"
  },
  {
    "c": "8",
    "n": "28",
    "i": 588,
    "v": "क्षितिरिन्दुमती च भामिनी पतिमासाद्यत तमग्र्यपौरुषम् । प्रथमा बहुरत्नसूरभूदपरा वीरमजीजनत्सुतम् ॥"
  },
  {
    "c": "8",
    "n": "29",
    "i": 589,
    "v": "दशरश्मिशतोपमद्युतिं यशसा दिक्षु दशस्वपि श्रुतम् । दशपूर्वरथं यमाख्यया दशकण्ठारिगुरुं विदुर्बुधाः ॥"
  },
  {
    "c": "8",
    "n": "30",
    "i": 590,
    "v": "ऋषिदेवगणस्वधाभुजां श्रुतयागप्रसवैः स पार्थिवः । अनृणत्वमुपेयिवान्बभौ परिधेर्मुक्त इवोष्णदीधितिः ॥"
  },
  {
    "c": "8",
    "n": "31",
    "i": 591,
    "v": "बलमार्तभयोपशान्तये विदुषां सत्कृतये बहु श्रुतम् । वसु तस्य विभोर्न केवलं गुणवत्तापि परप्रयोजना ॥"
  },
  {
    "c": "8",
    "n": "32",
    "i": 592,
    "v": "स कदाचिदवेक्षितप्रजः सह देव्या विजहार सुप्रजाः । नगरोपवने शचीसखो मरुतां पालयितेव नन्दने ॥"
  },
  {
    "c": "8",
    "n": "33",
    "i": 593,
    "v": "अथ रोधसि दक्षिणोदधेः श्रितगोकर्णनिकेतमीश्वरम् । उपवीणयितुं ययौ रवेरुदयावृत्तिपथेन नारदः ॥"
  },
  {
    "c": "8",
    "n": "34",
    "i": 594,
    "v": "कुसुमैर्ग्रथितामपार्थिवैः स्रजमातोद्यशिरोनिवेशिताम् । अहरत्किल तस्य वेगवानधिवासस्पृहयेव मारुतः ॥"
  },
  {
    "c": "8",
    "n": "35",
    "i": 595,
    "v": "भ्रमरैः कुसुमानुसारिभिः परिकीर्णा परिवादिनी मुनेः । ददृशे पवनावलेपजं सृजती बाष्पमिवाञ्जनाविलम् ॥"
  },
  {
    "c": "8",
    "n": "36",
    "i": 596,
    "v": "अभिभूय विभूतिमार्तवीं मधुगन्धातिशयेन वीरुधाम् । नृपतेरमरस्रगाप सा दयितोरुस्तनकोटिसुस्थितिम् ॥"
  },
  {
    "c": "8",
    "n": "37",
    "i": 597,
    "v": "क्षणमात्रसखीं सुजातयोः स्तनयोस्तामत्रलोक्य विह्वला । निमिमील नरोत्तमप्रिया हृतचन्द्रा तमसेव कौमुदी ॥"
  },
  {
    "c": "8",
    "n": "38",
    "i": 598,
    "v": "वपुषा करणोज्झितेन सा निपतन्ती पतिमप्यपातयत् । ननु तैलनिषेकबिन्दुना सह दीपार्चिरुपैति मेदिनीम् ॥"
  },
  {
    "c": "8",
    "n": "39",
    "i": 599,
    "v": "उभयोरपि पार्श्ववर्तिनां तुमुलेनार्तिरवेण विजिताः । विहगाः कमलाकरालयाः समदुःखा इव तत्र चुक्रुशुः ॥"
  },
  {
    "c": "8",
    "n": "40",
    "i": 600,
    "v": "नृपतेर्व्यजनादिभिस्तमो नुनुदे सा तु तथैव संस्थिता । प्रतिकारविधानमायुषः सति शेषे हि फलाय कल्पते ॥"
  },
  {
    "c": "8",
    "n": "41",
    "i": 601,
    "v": "प्रतियोजयितव्यवल्लकीसमवस्थामथ सत्त्वविप्लवात् । स निनाय नितान्तवत्सलः परिगृह्योचितमङ्कमङ्गनाम् ॥"
  },
  {
    "c": "8",
    "n": "42",
    "i": 602,
    "v": "पतिरङ्कनिषण्णया तया करणापायविभिन्नवर्णया । समलक्ष्यत बिभ्रदाविलां मृगलेखेमुषसीव चन्द्रमाः ॥"
  },
  {
    "c": "8",
    "n": "43",
    "i": 603,
    "v": "विललाप स बाष्पगद्गदं सहजामप्यपहाय धीरताम् । अभितप्तमयोऽपि मार्दवं भजते कैव कथा शरीरिषु ॥"
  },
  {
    "c": "8",
    "n": "44",
    "i": 604,
    "v": "कुसुमान्यपि गात्रसंगमात्प्रभवन्त्यायुरपोहितुं यदि । न भविष्यति हन्त साधनं किमिवान्यत्प्रहरिष्यतो विधेः ॥"
  },
  {
    "c": "8",
    "n": "45",
    "i": 605,
    "v": "अथवा मृदु वस्तु हिंसितुं मृदुनैवारभते प्रजान्तकः । हिमसेकविपत्तिरत्र मे नलिनी पूर्वनिदर्शनं मता ॥"
  },
  {
    "c": "8",
    "n": "46",
    "i": 606,
    "v": "स्रगियं यदि जीवितापहा हृदये किं निहिता न हन्ति माम् । विषमप्यमृतं क्वचिद्भवेदमृतं वा विषमीश्वरेच्छया ॥"
  },
  {
    "c": "8",
    "n": "47",
    "i": 607,
    "v": "अथवा मम भाग्यविप्लवादशनिः कल्पित एष वेधसा । यदनेन तरुर्न पातितः क्षपिता तद्विटपाश्रिता लता ॥"
  },
  {
    "c": "8",
    "n": "48",
    "i": 608,
    "v": "कृतवत्यसि नावधीरणामपराद्धेऽपि यदा चिरं मयि । कथमेकपदे निरागसं जनमाभाष्यमिमं न मन्यसे? ॥"
  },
  {
    "c": "8",
    "n": "49",
    "i": 609,
    "v": "ध्रुवमस्मि शठः शुचिस्मिते! विदितः कैतववत्सलस्तव । परलोकमसंनिवृत्तये यदनापृच्छ्य गतासि मामितः ॥"
  },
  {
    "c": "8",
    "n": "50",
    "i": 610,
    "v": "दयितां यदि तावदन्वगाद्विनिवृत्तं किमिदं तया विना । सहतां हतजीवितं मम प्रबलामात्मकृतेन वेदनाम् ॥"
  },
  {
    "c": "8",
    "n": "51",
    "i": 611,
    "v": "सुरतश्रमसंभृतो मुखे ध्रियते स्वेदलवोद्गमोऽपि ते । अथ चास्तमिता त्वमात्मना धिगिमां देहभृतामसारताम् ॥"
  },
  {
    "c": "8",
    "n": "52",
    "i": 612,
    "v": "मनसापि न विप्रियं मया कृतपूर्वं तव किं जहासि माम्? । ननु शब्दपतिः क्षितेरहं त्वयि मे भावनिबन्धना रतिः ॥"
  },
  {
    "c": "8",
    "n": "53",
    "i": 613,
    "v": "कुसुमोत्स्वचितान्वलीभृतश्चलयन्भृङ्गरुचस्तवालकान् । करभोरु! करोति मारुतस्त्वदुपावर्तनशङ्कि मे मनः ॥"
  },
  {
    "c": "8",
    "n": "54",
    "i": 614,
    "v": "तदपोहितुमर्हसि प्रिये! प्रतिबोधेन विषादमाशु मे । ज्वलितेन गुहागतं तमस्तुहिनाद्रेरिव नक्तमोषधिः ॥"
  },
  {
    "c": "8",
    "n": "55",
    "i": 615,
    "v": "इदमुच्छ्वसितालकं मुखं तव विश्रान्तकथं दुनोति माम् । निशि सुप्तमिवैकपङ्कजं विरताभ्यन्तरषट्पदस्वनम् ॥"
  },
  {
    "c": "8",
    "n": "56",
    "i": 616,
    "v": "शशिनं पुरनेति शर्वरी दयिता द्वन्द्वचरं पतत्रिणम् । इति तौ विरहान्तरक्षमौ कथमत्यन्तगता न मां दहेः ॥"
  },
  {
    "c": "8",
    "n": "57",
    "i": 617,
    "v": "नवपल्लवसंस्तरेऽपि ते मृदु दूयेत यदङ्गमर्पितम् । तदिदं विषहिष्यते कथं वद वामोरु! चिताधिरोहणम् ॥"
  },
  {
    "c": "8",
    "n": "58",
    "i": 618,
    "v": "इयमप्रतिबोधशायिनीं रशना त्वां प्रथमा रहःसखी । गतिविभ्रमसादनीरवा न शुचा नानु मृतेन वक्ष्यते ॥"
  },
  {
    "c": "8",
    "n": "59",
    "i": 619,
    "v": "कलमन्यभृतासु भाषितं कलहंसीषु मदालसं गतम् । पृषतीषु विलोलमीक्षितं पवनाधूतलतासु विभ्रमाः ॥"
  },
  {
    "c": "8",
    "n": "60",
    "i": 620,
    "v": "त्रिदिवोत्सुकयाप्यवेक्ष्य मां निहिताः सत्यममी गुणास्त्वया । विरहे तव मे गुरुव्यथं हृदयं न त्ववलम्बितुं क्षमाः ॥"
  },
  {
    "c": "8",
    "n": "61",
    "i": 621,
    "v": "मिथुनं परिकल्पितं त्वया सहकारः फलिनी च नन्विमौ । अविधाय विवाहसत्क्रियामनयोर्गम्यत इत्यसांप्रतम् ॥"
  },
  {
    "c": "8",
    "n": "62",
    "i": 622,
    "v": "कुसुमं कृतदोहदस्त्वया यदशोकोऽयतमुदीरयिष्यति । अलकाभरणं कथं नु तत्तव नेष्यामि निवापमाल्यताम्? ॥"
  },
  {
    "c": "8",
    "n": "63",
    "i": 623,
    "v": "स्मरतेव सशब्दनूपुरं चरणानुग्रहमन्यदुर्लभम् । अमुना कुसुमाश्रुवर्षिणा त्वमशोकेन सुगात्रि! शोच्यसे ॥"
  },
  {
    "c": "8",
    "n": "64",
    "i": 624,
    "v": "तव निःश्वसितानुकारिभिर्बकुलैरर्धचितां समं मया । असमाप्य विलासमेखलां किमिदं किन्नरकण्ठि! सुप्यते? ॥"
  },
  {
    "c": "8",
    "n": "65",
    "i": 625,
    "v": "समदुःखसुखः सखीजनः प्रतिपञ्चन्द्रनिभोऽयमात्मजः । अहमेकरसस्तथापि ते व्यवसायः प्रतिपात्तिनिष्ठुरः ॥"
  },
  {
    "c": "8",
    "n": "66",
    "i": 626,
    "v": "धृतिरस्तमिता रतिश्च्युता विरतं गेयमृतुर्निरुत्सवः । गतमाभरणप्रयोजनं परिशून्यं शयनीयमद्य मे ॥"
  },
  {
    "c": "8",
    "n": "67",
    "i": 627,
    "v": "गृहीणी सचिवः सखी मिथः प्रियशिष्या ललिते कलाविधौ । करुणाविमुखेन मृत्युना हरता त्वां वद किं न मे हृतम् ॥"
  },
  {
    "c": "8",
    "n": "68",
    "i": 628,
    "v": "मदिराक्षि! मदाननार्पितं मधु पीत्वा रसवत्कथं नु मे । अनुपास्यसि बाष्पदूषितं परलोकोपनतं जलाञ्जलिम् ॥"
  },
  {
    "c": "8",
    "n": "69",
    "i": 629,
    "v": "विभवेऽपि सति त्वया विना सुखमेतावदजस्य गण्यताम् । अहृतस्य विलोभनान्तरैर्मम सर्वे विषयास्त्वदाश्रयाः ॥"
  },
  {
    "c": "8",
    "n": "70",
    "i": 630,
    "v": "विलपन्निति कोसलाधिपः करुणार्थग्रथितं प्रियां प्रति । अकरोत्पृथिवीरुहानपि स्रुतशाखारसबाष्पदूषितान् ॥"
  },
  {
    "c": "8",
    "n": "71",
    "i": 631,
    "v": "अथ तस्य कथंचिदङ्कतः स्वजनस्तामपनीय सुन्दरीम् । विससर्ज तदन्त्यमण्डनामनलायागुरुचन्दनैधसे ॥"
  },
  {
    "c": "8",
    "n": "72",
    "i": 632,
    "v": "प्रमदामनु संस्थितः शुचा नृपतिः सन्निति वाच्यदर्शनात् । न चकार शरीरमग्निसात्सह देव्या न तु जीविताशया ॥"
  },
  {
    "c": "8",
    "n": "73",
    "i": 633,
    "v": "अथ तेन दशाहतः परे गुणशेषामपदिश्य भामिनीम् । विदुषा विधयो महर्द्धयः पुर एवोपवने समापिताः ॥"
  },
  {
    "c": "8",
    "n": "74",
    "i": 634,
    "v": "स विवेश पुरीं तया विना क्षणदापायशशाङ्कदर्शनः । परिवाहमिवावलोकयन्स्वशुचः पौरवधूमुखाश्रुषु ॥"
  },
  {
    "c": "8",
    "n": "75",
    "i": 635,
    "v": "अथ तं सवनाय दीक्षितः प्रणिधानाद्गुरुराश्रमस्थितः । अभिषङ्गजडं विजज्ञिवानिति शिष्येण किलान्वबोधयत् ॥"
  },
  {
    "c": "8",
    "n": "76",
    "i": 636,
    "v": "असमाप्तविधिर्यतो मुनिस्तव विद्वानपि तापकारणम् । न भवन्तमुपस्थितः स्वयं प्रकृतौ स्थापयितुं पथश्च्युतम् ॥"
  },
  {
    "c": "8",
    "n": "77",
    "i": 637,
    "v": "मयि तस्य सुवृत्त! वर्तते लघुसंदेशपदा सरस्वती । श्रृणु विश्रुतसत्त्वसार! तां हृदि चैनामुपधातुमर्हसि ॥"
  },
  {
    "c": "8",
    "n": "78",
    "i": 638,
    "v": "पुरुषस्य पदेष्वजन्मनः समतीतं च भवञ्च भावि च । स हि निष्प्रतिधेन चक्षुषा त्रितयं ज्ञानमयेन पश्यति ॥"
  },
  {
    "c": "8",
    "n": "79",
    "i": 639,
    "v": "चरतः किल दुश्चरं तपस्तृणबिन्दोः परिशङ्कितः पुरा । प्रजिघाय समाधिभेदिनीं हरिरस्मै हरिणीं सुराङ्गनाम् ॥"
  },
  {
    "c": "8",
    "n": "80",
    "i": 640,
    "v": "स तपःप्रतिबन्धमन्युना प्रमुखाविष्कृतचारुविभ्रमाम् । अशपद्भव मानुषीति तां शमवेलाप्रलयोर्मिणा भुवि ॥"
  },
  {
    "c": "8",
    "n": "81",
    "i": 641,
    "v": "भगवन्! परवानयं जनः प्रतिकूलाचरितं क्षमस्व मे । इति चोपनतां क्षितिस्पृशं कृतवाना सुरपुष्पदर्शनात् ॥"
  },
  {
    "c": "8",
    "n": "82",
    "i": 642,
    "v": "क्रथकैशिकवंशसंभवा तव भूत्वा महिषी चिराय सा । उपलब्धवती दिवश्च्युतं विवशा शापनिवृत्तिकारणम् ॥"
  },
  {
    "c": "8",
    "n": "83",
    "i": 643,
    "v": "तदलं तदपायचिन्तया विपदुत्पत्तिमतामुपस्थिता । वसुधेयमवेक्ष्यतां त्वया वसुमत्या हि नृपाः कलत्रिणः ॥"
  },
  {
    "c": "8",
    "n": "84",
    "i": 644,
    "v": "उदये मदवाच्यमुज्झता श्रुतमाविष्कृतमात्मवत्त्वया । मनसस्तदुपस्थिते ज्वरे पुनरक्लीबतया प्रकाश्यताम् ॥"
  },
  {
    "c": "8",
    "n": "85",
    "i": 645,
    "v": "रुदता कुत एव सा पुनर्भवता नानुमृतापि लभ्यते । परलोकजुषां स्वकर्मभिर्गतयो भिन्नपथा हि देहिनाम् ॥"
  },
  {
    "c": "8",
    "n": "86",
    "i": 646,
    "v": "अपशोकमनाः कुटुम्बिनीमनुगृह्णीष्व निवापदत्तिभिः । स्वजनाश्रु किलातिसंततं दहति प्रेतमिति प्रचक्षते ॥"
  },
  {
    "c": "8",
    "n": "87",
    "i": 647,
    "v": "मरणं प्रकृतिः शरीरिणां विकृतिर्जीवितमुच्यते बुधैः । क्षणमप्यवतिष्ठते श्वसन्यदि जन्तुर्ननु लाभवानसौ ॥"
  },
  {
    "c": "8",
    "n": "88",
    "i": 648,
    "v": "अवगच्छति मूढचेतनः प्रियनाशं हृदि शल्यमर्पितम् । स्थिरधीस्तु तदेव मन्यते कुशलद्वारतया समुद्धृतम् ॥"
  },
  {
    "c": "8",
    "n": "89",
    "i": 649,
    "v": "स्वशरीरशरीरिणावपि श्रुतसंयोगविपर्ययौ यदा । विरहः किमिवानुतापयेद्वद बाह्यैर्विषयैर्विपश्चितम् ॥"
  },
  {
    "c": "8",
    "n": "90",
    "i": 650,
    "v": "न पृथग्जनवच्छुचो वशं वशिनामुत्तम! गन्तुमर्हसि । द्रुमसानुमतां किमन्तरं यदि वायौ द्वितयेऽपि ते चलाः ॥"
  },
  {
    "c": "8",
    "n": "91",
    "i": 651,
    "v": "स तथेति विनेतुरुदारमतेः प्रतिगृह्य वचो विससर्ज मुनिम् । तदलब्धपदं हृदि शोकघने प्रतियातमिवान्तिकमस्य गुरोः ॥"
  },
  {
    "c": "8",
    "n": "92",
    "i": 652,
    "v": "तेनाष्टौ परिगमिताः समाः कथंचिद्वालत्वादवितथसूनृतेन सूनोः । सादृश्यप्रतिकृतिदर्शनैः प्रियायाः स्वप्नेषु क्षणिकसमागमोत्सवैश्च ॥"
  },
  {
    "c": "8",
    "n": "93",
    "i": 653,
    "v": "तस्यता प्रसह्य हृदयं किल शोकशङ्कुः प्लक्षप्ररोह इव सौधतलं बिभेद । प्राणान्तहेतुमपि तं भिषजामसाध्यं लाभं प्रियानुगमने त्वरया स मेने ॥"
  },
  {
    "c": "8",
    "n": "94",
    "i": 654,
    "v": "सम्यग्विनीतमथ वर्महरं कुमारमादिश्य रक्षणविधौ विधिवत्प्रजानाम् । रोगापसृष्टतनुदुर्वसतिं मुमुक्षुः प्रायोपवेशनमतिर्नृपतिर्बभूव ॥"
  },
  {
    "c": "8",
    "n": "95",
    "i": 655,
    "v": "तीर्थे तोयव्यतिकरभवे जह्नुकन्यासरय्वोर्देहत्यागादमरगणनालेख्यमासाद्य सद्यः । पूर्वाकाराधिकतररुचा संगतः कान्तयासौ लीलागारेष्वरमत पुनर्नन्दनाभ्यन्तरेषु ॥"
  },
  {
    "c": "9",
    "n": "1",
    "i": 656,
    "v": "पितुरनन्तरमुत्तरकोसलान्समधिगम्य समाधिजितेन्द्रियः । दशरथः प्रशशास महारथो यमवतामवतां च धुरि स्थितः ॥"
  },
  {
    "c": "9",
    "n": "2",
    "i": 657,
    "v": "अधिगतं विधिवद्यदपालयत्प्रकृतिमण्डलमात्मकुलोचितम् । अभवदस्य ततो गुणवत्तरं सनगरं नगरन्ध्रुकरौजसः ॥"
  },
  {
    "c": "9",
    "n": "3",
    "i": 658,
    "v": "उभयमेव वदन्ति मनीषिणः समयवर्षितया कृतकर्मणाम् । बलनिषूदनमर्थपतिं च तं श्रमनुदं मनुदण्डधरान्वयम् ॥"
  },
  {
    "c": "9",
    "n": "4",
    "i": 659,
    "v": "जनपदे न गदः पदमादधावभिभवः कुत एव सपत्नजः । क्षितिरभूत्फलवत्यजनन्दने शमरतेऽमरतेजसि पार्थिवे ॥"
  },
  {
    "c": "9",
    "n": "5",
    "i": 660,
    "v": "दशदिगन्तजिता रघुणा यथआ श्रइयमपुष्यदजेन ततः परम् । तमधिगम्य तथैव पुनर्बभौ न न महीनमहीनपराक्रमम् ॥"
  },
  {
    "c": "9",
    "n": "6",
    "i": 661,
    "v": "समतया वसुवृष्टिविसर्जनैर्नियमनादसतां च नराधिपः । अनुययौ यमपुण्यजनेश्वरौ सवरुणावरुणाग्रसरं रुचा ॥"
  },
  {
    "c": "9",
    "n": "7",
    "i": 662,
    "v": "न मृगयाभिरतिर्न दुरोदरं न च शशिप्रतिमाभरणं मधु । तमुदयाय न वा नवयौवना प्रियतमा यतमानमपाहरत् ॥"
  },
  {
    "c": "9",
    "n": "8",
    "i": 663,
    "v": "न कृपणा प्रभवत्यपि वासवे न वितथा परिहासकथास्वपि । न च सपत्नजनेष्वपि तेन वागपरुषा परुषाक्षरमीरिता ॥"
  },
  {
    "c": "9",
    "n": "9",
    "i": 664,
    "v": "उदयमस्तमयं च रघूद्वहादुभयमानशिरे वसुधाधिपाः । स हि निदेशमलङ्घयतामभूत्सुहृदयोहृदयः प्रतिगर्जताम् ॥"
  },
  {
    "c": "9",
    "n": "10",
    "i": 665,
    "v": "अजयदेकरथेन स मेदिनीमुदधिनेमिमधिज्यशरासनः । जयमघोषयदस्य तु केवलं गजवती जवतीव्रहया चमूः ॥"
  },
  {
    "c": "9",
    "n": "11",
    "i": 666,
    "v": "अवनिमेकरथेन वरूथिना जितवतः किल तस्य धनुर्भृतः । विजयदुन्दुभितां ययुरर्णवा घनरवा नरवाहनसंपदः ॥"
  },
  {
    "c": "9",
    "n": "12",
    "i": 667,
    "v": "शमितपक्षबलः शतकोटिना शिखरिणां कुलिशेन पुरंदरः । स शरवृष्टिमुचा धनुषा द्विषां स्वनवता नवतामरसाननः ॥"
  },
  {
    "c": "9",
    "n": "13",
    "i": 668,
    "v": "चरणयोर्नखरागसमृद्धिभिर्मुकुटरन्तमरीचिभिरस्पृशन् । नृपतयः शतशो मरुतो यथा शतमखं तमखण्डितपौरुषम् ॥"
  },
  {
    "c": "9",
    "n": "14",
    "i": 669,
    "v": "निववृते स महार्णवरोधसः सचिवकारितबालसुताञ्जलीन् । समनुकम्प्य सपत्नपरिग्रहाननलकानलकानवमां पुरीम् ॥"
  },
  {
    "c": "9",
    "n": "15",
    "i": 670,
    "v": "उपगतोऽपि च मण्डलनाभितामनुभितामनुदितान्यसितातपवारणः । श्रियमवेक्ष्य स रन्ध्रचलामभूदनलसोऽनलसोमसमद्युतिः ॥"
  },
  {
    "c": "9",
    "n": "16",
    "i": 671,
    "v": "तमपहाय ककुत्स्थकुलोद्भवं पुरुषमात्मभवं च पतिव्रता । नृपतिमन्यमसेवत देवता सकमला कमलाघवमर्थिषु ॥"
  },
  {
    "c": "9",
    "n": "17",
    "i": 672,
    "v": "तमलभन्त पतिं पतिदेवताः शिखरिणामिव सागरमापगाः । मगधकोसलकेकयशासिनां दुहितरोऽहितरोपितमार्गणम् ॥"
  },
  {
    "c": "9",
    "n": "18",
    "i": 673,
    "v": "प्रियतमाभिरसौ तिसृभिर्बभौ तिसृभिरेव भुवं सह शक्तिभिः । उपगतो विनिनीषुरिव प्रजा हरिहयोऽरिहयोगविचक्षणः ॥"
  },
  {
    "c": "9",
    "n": "19",
    "i": 674,
    "v": "स किल संयुगमूर्ध्नि सहायतां मघवतः प्रतिपद्य महारथः । स्वभुजवीर्यमगापयदुच्छ्रितं सुरवधूरवधूतभयाः शरैः ॥"
  },
  {
    "c": "9",
    "n": "20",
    "i": 675,
    "v": "क्रतुषु तेन विसर्जितमौलिना भुजसमाहृतदिग्वसुना कृताः । कनकयूपसमुच्छ्रयशोभिनो वितमसा तमसासरयूतटाः ॥"
  },
  {
    "c": "9",
    "n": "21",
    "i": 676,
    "v": "अजिनदण्डभृतं कुशमेखलां यतगिरं मृगश्रृङ्गपरिग्रहाम् । अधिवसंस्तनुमध्वरदीक्षितामसमभासमभासयदीश्वरः ॥"
  },
  {
    "c": "9",
    "n": "22",
    "i": 677,
    "v": "अवभृथप्रयतो नियतेन्द्रियः सुरसमाजसमाक्रमणोचितः । नमयति स्म स केवलमुन्नतं वनमुचे नमुचेररये शिरः ॥"
  },
  {
    "c": "9",
    "n": "23",
    "i": 678,
    "v": "असकृदेकरथेन तरस्विना हरिहयाग्रसरेण धनुर्भृता । दिनकराभिमुखा रणरेणवो रुरुधिरे रुधिरेण सुरद्विषाम् ॥"
  },
  {
    "c": "9",
    "n": "24",
    "i": 679,
    "v": "अथ समाववृते कुसुमैर्नवैस्तमिव सेवितुमेकनराधिपम् । यमकुबेरजसेश्वरवज्रिणां समधुरं मधुरञ्चितविक्रमम् ॥"
  },
  {
    "c": "9",
    "n": "25",
    "i": 680,
    "v": "जिगमिषुर्धनदाध्युषितां दिशं रथयुजा परिवर्तितवाहनः । दिनमुखानि रविर्हिमनिग्रहैर्विमलयन्मलयं नगमत्यजत् ॥"
  },
  {
    "c": "9",
    "n": "26",
    "i": 681,
    "v": "कुसुमजन्म ततो नवपल्लवास्तदनु षट्पदकोकिलकूजितम् । इति यथाक्रममाविरभून्मधुद्रुमवतीमवतीर्य वनस्थलीम् ॥"
  },
  {
    "c": "9",
    "n": "27",
    "i": 682,
    "v": "नयगुणोपचितामिव भूपतेः सदुपकारफलां श्रियभर्थिनः । अभिययुः सरसो मधुसंभृतां कमलिनीमलिनीरपतत्रिणः ॥"
  },
  {
    "c": "9",
    "n": "28",
    "i": 683,
    "v": "कुसुममेव न केवलमार्तवं नवमशोकतरोः स्मरदीपनम् । किसलयप्रसवोऽपि विलासिनां मदयिता दयिताश्रवणार्पितः ॥"
  },
  {
    "c": "9",
    "n": "29",
    "i": 684,
    "v": "विरचिता मधुनोपवनश्रियामभिनवा इव पत्रविशेषकाः । मधुलिहां मधुदानविशारदाः कुरबका रवकारणतां ययुः ॥"
  },
  {
    "c": "9",
    "n": "30",
    "i": 685,
    "v": "सुवदनावदनासवसंभृतस्तदनुवादिगुणः कुसुमोद्गमः । मधुकरैरकरोन्मधुलोलुपैर्बकुलमाकुलमायतपङ्क्तिभिः ॥"
  },
  {
    "c": "9",
    "n": "31",
    "i": 686,
    "v": "उपहितं शिशिरापगमश्रिया मुकुलजालमशोभत किंशुके । प्रणयिनीव नखक्षतमण्डनं प्रमदया मदयापितलज्जया ॥"
  },
  {
    "c": "9",
    "n": "32",
    "i": 687,
    "v": "व्रणगुरुप्रमदाधरदुःसहं जघननिर्विशषयीकृतमेखलम् । न खलु तावदशेषमपोहितुं रविरलं विरलं कृतवान्हिमम् ॥"
  },
  {
    "c": "9",
    "n": "33",
    "i": 688,
    "v": "अभिनयान्परिचेतुमिवोद्यता मलयमारुतकम्पितपल्लवा । अमदयत्सहकारलता मनः सकलिका कलिकामजितामपि ॥"
  },
  {
    "c": "9",
    "n": "34",
    "i": 689,
    "v": "प्रथममन्यभृताभिरुदीरिताः प्रविरला इव मुग्धवधूकथाः । सुरभिगन्धिषु शुश्रुविरे गिरः कुसुमितासु मिता वनराजिषु ॥"
  },
  {
    "c": "9",
    "n": "35",
    "i": 690,
    "v": "श्रुतिसुखभ्रमरस्वनगीतयः कुसुमकोमलदन्तरुचो बभुः । उपवनान्तलताः पवनाहतैः किसलयैः सलयैरिव पाणिभिः ॥"
  },
  {
    "c": "9",
    "n": "36",
    "i": 691,
    "v": "ललितविभ्रमबन्धविचक्षणं सुरभिगन्धपराजितकेसरम् । पतिषु निर्विविशुर्मधुमङ्गनाः स्मरसखं रसखण्डनवर्जितम् ॥"
  },
  {
    "c": "9",
    "n": "37",
    "i": 692,
    "v": "शुशुभिरे स्मितचारुतराननाः स्त्रिय इव श्लथशिञ्जितमेखलाः । विकचतामरसा गृहदीर्घिका मदकलोदकलोलविहंगमाः ॥"
  },
  {
    "c": "9",
    "n": "38",
    "i": 693,
    "v": "उपययौ तनुतां मधुखण्डिता हिमकरोदयपाण्डुमुखच्छविः । सदृशमिष्टसमागमनिर्वृतिं वनितयानितया रजनीवधूः ॥"
  },
  {
    "c": "9",
    "n": "39",
    "i": 694,
    "v": "अपतुषारतया विशदप्रभैः सुरतसङ्गपरिश्रमनोदिभिः । कुसुमचापमतेजयदंशुभिर्हिमकरो मकरोर्जितकेतनम् ॥"
  },
  {
    "c": "9",
    "n": "40",
    "i": 695,
    "v": "हुतहुताशनदीप्ति वनश्रियः प्रतिनिधिः कणकाभरणस्य यत् । युवतयः कुसुमं दधुराहितं तदलके दलकेसरपेशलम् ॥"
  },
  {
    "c": "9",
    "n": "41",
    "i": 696,
    "v": "अलिभिरञ्जनबिन्दुमनोहरैः कुसुमपङ्क्तिनिपातिभिरङ्कितः । न खलु शोभयति स्म वनस्थलीं न तिलकस्तिलकः प्रमदामिव ॥"
  },
  {
    "c": "9",
    "n": "42",
    "i": 697,
    "v": "अमदयन्मधुगन्धसनाथया किसलयाधरसंगतया मनः । कुसुमसंभृतया नवमल्लिका स्मितरुचा तरुचारुविलासिनी ॥"
  },
  {
    "c": "9",
    "n": "43",
    "i": 698,
    "v": "अरुणरागनिषेधिभिरंशुकैः श्रवणलब्धपदैश्च यवाङ्कुरैः । परभृताविरुतैश्च विलासिनः स्मरबलैरबलैकरसाः कृताः ॥"
  },
  {
    "c": "9",
    "n": "44",
    "i": 699,
    "v": "उपचितावयवा शुचिभिः कणैरलिकदम्बकयोगमुपेयुषी । सदृशकान्तिरलक्ष्यत मञ्जरी तिलकजालकजालकमौक्तिकैः ॥"
  },
  {
    "c": "9",
    "n": "45",
    "i": 700,
    "v": "ध्वजपटं मदनस्य धनुर्भृतश्छविकरं मुखचूर्णमृतुश्रियः । कुसुमकेसररेणुमलिव्रजाः सपवनोपवनोत्थितमन्वयुः ॥"
  },
  {
    "c": "9",
    "n": "46",
    "i": 701,
    "v": "अनुभवन्नवदोलमृतूत्सवं पटुरपि प्रियकण्ठजिघृक्षया । अनयदासनरज्जुपरिग्रहे भुजलतां जलतामवलाजनः ॥"
  },
  {
    "c": "9",
    "n": "47",
    "i": 702,
    "v": "त्यजत मानमालं बत विग्रहैर्न पुनरेति गतं चतुरं वयः । परभृताभिरितीव निवेदिते स्मरमते रमते स्म वधूजनः ॥"
  },
  {
    "c": "9",
    "n": "48",
    "i": 703,
    "v": "अथ यथासुखमार्तवमुत्सवं समनुभूय विलासवतीसखः । नरपतिश्चकमे मृगयारतिं स मधुमन्मधुमन्मथसंनिभः ॥"
  },
  {
    "c": "9",
    "n": "49",
    "i": 704,
    "v": "परिचयं चललक्ष्यनिपातने भयरुषोश्च तदिङ्गितवोधनम् । श्रमजयात्प्रगुणां च करोत्यसौ तनुमतोऽनुमतः सचिवैर्ययौ ॥"
  },
  {
    "c": "9",
    "n": "50",
    "i": 705,
    "v": "मृगवनोपगमक्षमवेषमृद्विपुलकण्ठनिषक्तशरासनः । गगनमश्वखुरोद्धतरेणुभिर्नृसविता स वितानमिवाकरोत् ॥"
  },
  {
    "c": "9",
    "n": "51",
    "i": 706,
    "v": "ग्रथितमौलिरसौ वनमालया तरुपलाशसवर्णतनुच्छदः । तुरगवल्गनचञ्चलकुण्डलो विरुरुचे रुरुचेष्टितभूमिषु ॥"
  },
  {
    "c": "9",
    "n": "52",
    "i": 707,
    "v": "तनुलताविनिवेशितविग्रहा भ्रमरसंक्रमितेक्षणवृत्तयः । ददृशुरध्वनि तं वनदेवताः सुनयनं नयनन्दितकोसलम् ॥"
  },
  {
    "c": "9",
    "n": "53",
    "i": 708,
    "v": "श्वगणिवागुरिकैः प्रथमास्थितं व्यपगतानलदस्यु विवेश सः । स्थिगतुरंगमभूमि निपानवन्मृगवयोगवयोपचितं वनम् ॥"
  },
  {
    "c": "9",
    "n": "54",
    "i": 709,
    "v": "अथ नभस्य इव त्रिदशायुधं कनकपिङ्गतडिद्गुणसंयुतम् । धनुरधिज्यमनाधिरुपाददे नरवरो रवरोषितकेसरी ॥"
  },
  {
    "c": "9",
    "n": "55",
    "i": 710,
    "v": "तस्य स्तनप्रणयिभिर्मुहुरेणशावैर्व्याहन्यमानहरिणीगमनं पुरस्तात् । आविर्बभूव कुशगर्भमुखं मृगाणां यूथं तदग्रसरगर्वितकृष्णसारम् ॥"
  },
  {
    "c": "9",
    "n": "56",
    "i": 711,
    "v": "तत्प्रार्थितं जवनवाजिगतेन राज्ञा तूर्णीमुखोद्धृतशरेण विशीर्णपङ्क्ति । श्यामीचकार वनमाकुलदृष्टिपातै र्वातेरितोत्पलदलप्रकरैरिवार्द्रैः ॥"
  },
  {
    "c": "9",
    "n": "57",
    "i": 712,
    "v": "लक्ष्यीकृतस्य हरिणस्य हरिप्रभावः प्रेक्ष्य स्थितां सहचरीं व्यवधाय देहम् । आकर्णकृष्टमपि कामितया स धन्वी बाणं कृपामृदुमनाः प्रतिसंजहार ॥"
  },
  {
    "c": "9",
    "n": "58",
    "i": 713,
    "v": "तस्यापरेष्वपि मृगेषु शरान्मुमुक्षोः कर्णान्तमेत्य बिभिदे निबिडोऽपि मुष्टिः । त्रासातिमात्रचटुलैः स्मरतः सुनेत्रैः प्रौढप्रियानयनविभ्रमचेष्टितानि ॥"
  },
  {
    "c": "9",
    "n": "59",
    "i": 714,
    "v": "उत्तस्थुषः सपदि पल्वलपङ्कमध्यान्मुस्ताप्ररोहकवलावयवानुकीर्णम् । जग्राह स द्रुतवराहकुलस्य मार्गं सुव्यक्तमार्द्रपदपङ्क्तिभिरायताभिः ॥"
  },
  {
    "c": "9",
    "n": "60",
    "i": 715,
    "v": "तं वाहनादवनतोत्तरकायमीषद्विध्यन्तमुद्धृतसटाः प्रतिहन्तुमीषुः । नात्मानमस्य विविदुः सहसा वराहा वृक्षेषु विद्धमिषुभिर्जघनाश्रयेषु ॥"
  },
  {
    "c": "9",
    "n": "61",
    "i": 716,
    "v": "तेनाभिघातरभसस्य विकृष्य पत्री वन्यस्य नेत्रविवरे महिषस्य मुक्तः । निर्भिद्य विग्रहमशोणितलिप्तपुङ्ख स्तं पातयां प्रथममास पपात पश्चात् ॥"
  },
  {
    "c": "9",
    "n": "62",
    "i": 717,
    "v": "प्रायो विषाणपरिमोक्षलघूत्तमाङ्गान्खङ्गांश्चकार नृपतिर्निक्षितैः क्षुरप्रैः । श्रृङ्गं स दृप्तविनयाधिकृतः परेषामत्युच्छ्रितं न ममृषे न तु दीर्घमायुः ॥"
  },
  {
    "c": "9",
    "n": "63",
    "i": 718,
    "v": "व्याघ्रनभीरभिमुखोत्पतितान्गुहाभ्यः फुल्लासनाग्रविटपानिव वायुरुग्णान् । शिक्षाविशेषलघुहस्ततया निमेषात्तूणीचकार शरपूरितवक्त्ररन्ध्रान् ॥"
  },
  {
    "c": "9",
    "n": "64",
    "i": 719,
    "v": "निर्घातोग्नैः कुञ्जलीनाञ्जिघांसुर्ज्यानिर्घोषैः क्षोभयामास सिंहान् । नूनं तेपामभ्यसृयापरोऽभूद्वीर्योदग्रे राजशब्दो मृगेषु ॥"
  },
  {
    "c": "9",
    "n": "65",
    "i": 720,
    "v": "तान्हत्वा गजकुलबद्धतीव्रवैरान्काकुस्थः कुटिलनखाग्रलग्नमुक्तान् । आत्मानं रणकृतकर्मणां गजानामानृण्यं गतमिव मार्गणैरमंस्त ॥"
  },
  {
    "c": "9",
    "n": "66",
    "i": 721,
    "v": "चमरान्परितः प्रवर्तिताश्वः क्वचिदाकर्णविकृष्टभल्लवर्षी । नृपतीनिव तान्वियोज्य सद्यः सितबालव्यजनैर्जगाम शान्तिम् ॥"
  },
  {
    "c": "9",
    "n": "67",
    "i": 722,
    "v": "अपि तुरगसमीपादुत्पतन्तं मयूरं न स रुचिरकलापं बाणलक्ष्यीचकार । सपदि गतमनस्कश्चित्रमाल्यानुकीर्णे रतिविगलितबन्धे केशपाशे प्रियायाः ॥"
  },
  {
    "c": "9",
    "n": "68",
    "i": 723,
    "v": "तस्य कर्कशविहारसंभवं स्वेदमाननविलग्नजालकम् । आचचाम सतुषारशीकरो भिन्नपल्लवपुटो वनानिलः ॥"
  },
  {
    "c": "9",
    "n": "69",
    "i": 724,
    "v": "इति विस्मृतान्यकरणीयमात्मनः सचिवावलम्बिधुरं धराधिपम् । परिवृद्धरागमनुबन्धसेवया मृगया जहार चतुरेव कामिनी ॥"
  },
  {
    "c": "9",
    "n": "70",
    "i": 725,
    "v": "स ललितकुसुमप्रवालशय्यां ज्वलितमहौषधिदीपिकासनाथम् । नरपतिरतिवाहयांबभूव क्वचिदसमेतपरिच्छदस्त्रियामाम् ॥"
  },
  {
    "c": "9",
    "n": "71",
    "i": 726,
    "v": "उषसि स गजयूथकर्णतालैः पटुपटहध्वनिभिर्विनीतनिद्रः । अरमत मधुराणि तत्र श्रृण्वन्विहगविकूजितबन्दिमङ्गलानि ॥"
  },
  {
    "c": "9",
    "n": "72",
    "i": 727,
    "v": "अथ जातु रुरोर्गृहीतवर्त्मा विपिने पार्श्वचरैरलक्ष्यमाणः । श्रमफेनमुचा तपस्विगाढां तमसां प्राप नदीं तुरंगमेण ॥"
  },
  {
    "c": "9",
    "n": "73",
    "i": 728,
    "v": "कुम्भपूरणभवः पटुरुञ्चैरुञ्चचार निनदोऽम्भसि तस्याः । तत्र स द्विरदबृंहितशङ्की शब्दपातिनमिषुं विससर्ज ॥"
  },
  {
    "c": "9",
    "n": "74",
    "i": 729,
    "v": "नृपतेः प्रतिषिद्धमेव तत्कृतवान्पङ्क्तिरथो विलङ्घ्य यत् । अपथे पदमर्पयन्ति हि श्रुतवन्तोऽपि रजोनिमीलिताः ॥"
  },
  {
    "c": "9",
    "n": "75",
    "i": 730,
    "v": "हा तातेति क्रन्दितमाकर्ण्य विषण्ण स्तस्यान्विष्यन्वेतसगूढं प्रभवं सः । शल्यप्रोतं प्रेक्षअय सकुम्भं मुनिपुत्रं तापादन्तःशल्य इवासीत्क्षितिपोऽपि ॥"
  },
  {
    "c": "9",
    "n": "76",
    "i": 731,
    "v": "तेनावतीर्य तुरगात्प्रथितान्वयेन पृष्टान्वयः स जलकुम्भनिषण्णदेहः । तस्मै द्विजेतरतपस्विसुतं स्खलद्भिरात्मानमक्षरपदैः कथयांबभूव ॥"
  },
  {
    "c": "9",
    "n": "77",
    "i": 732,
    "v": "तञ्चोदितः स तमनुद्धृतशल्यमेव पित्रोः सकाशमवसन्नदृशोर्निनाय । ताभ्यां तथागतमुपेत्य तमेकपुत्रमज्ञानतः स्वचरितं नृपतिः शशंस ॥"
  },
  {
    "c": "9",
    "n": "78",
    "i": 733,
    "v": "तौ दंपती बहु विलप्य शिशोः प्रहर्त्रा शल्यं निखातमुदहारयतामुरास्तः । सोऽभूत्परासुरथ भूमिपतिं शशाप हस्तार्पितैर्नयनवारिभिरेव वृद्धः ॥"
  },
  {
    "c": "9",
    "n": "79",
    "i": 734,
    "v": "दिष्टान्तमाप्स्यति भवानपि पुत्रशोका दन्त्ये वयस्यहमिवेति तमुक्तवन्तम् । आक्रान्तपूर्वमिव मुक्तविषं भुजंगं प्रोवाच कोसलपतिः प्रथमापराद्धः ॥"
  },
  {
    "c": "9",
    "n": "80",
    "i": 735,
    "v": "शापोऽप्यदृष्टतनयाननपद्मशोभे सानुग्रहो भगवता मयि पातितोऽयम् । कृष्यां दहन्नपि खलु क्षितिमिन्धनेद्धो बीजप्ररोहजननीं ज्वलनः करोति ॥"
  },
  {
    "c": "9",
    "n": "81",
    "i": 736,
    "v": "इत्थं गते गतघृणः किमयं विधत्तां वध्यस्तवेत्यभिहितो वसुधाधिपेन । एधान्हुताशनवतः स मुनिर्ययाचे पुत्रं परासुमनुगन्तुमनाः सदारः ॥"
  },
  {
    "c": "9",
    "n": "82",
    "i": 737,
    "v": "प्राप्तानुगः सपदि शासनमस्य राजा संपाद्य पातकविलुप्तधृतिर्निवृत्तः । अन्तर्निविष्टपदमात्मविनाशहेतुं शापं दधज्ज्वलनमौर्वमिवाम्बुराशिः ॥"
  },
  {
    "c": "10",
    "n": "1",
    "i": 738,
    "v": "पृथिवीं शासतस्तस्य पाकशासवतेजसः । किंचिदूनमनूनर्द्धेः शरदामयुतं ययौ ॥"
  },
  {
    "c": "10",
    "n": "2",
    "i": 739,
    "v": "न चोपलेभे पूर्वेषामृणनिर्मोक्षसाधनम् । सुताभिधानं स ज्योतिः सद्यः शोकतमोपहम् ॥"
  },
  {
    "c": "10",
    "n": "3",
    "i": 740,
    "v": "अतिष्ठत्प्रत्ययापेक्षसंततिः स चिरं नृपः । प्राङ्यन्थादनभिव्यक्तरत्नोत्पत्तिरिवार्णवः ॥"
  },
  {
    "c": "10",
    "n": "4",
    "i": 741,
    "v": "ऋष्यश्रृङ्गादयस्तस्य सन्तः सन्तानकाङ्क्षिणः । आरेभिरे जितात्मानः पुत्रीयामिष्टिमृत्विजः ॥"
  },
  {
    "c": "10",
    "n": "5",
    "i": 742,
    "v": "तस्मिन्नवसरे देवाः पौलस्त्योपप्लुता हरिम् । अभिजग्मुर्निदाघार्ताश्छायावृक्षमिवाध्वगाः ॥"
  },
  {
    "c": "10",
    "n": "6",
    "i": 743,
    "v": "ते च प्रापुरुदन्वन्तं बुबुधे चादिपूरुषः । अव्याक्षेपो भविष्यन्त्याः कार्यसिद्धेर्हि लक्षणम् ॥"
  },
  {
    "c": "10",
    "n": "7",
    "i": 744,
    "v": "भोगिभोगासनासीनं ददृशुस्तं दिवौकसः । तत्फणामण्डलोदर्चिर्मणिद्योतितविग्रहम् ॥"
  },
  {
    "c": "10",
    "n": "8",
    "i": 745,
    "v": "श्रियः पद्मनिषण्णायाःऋ क्षौमान्तरितमेखले । अङअके निक्षिप्तचरणमास्तीर्णकरपल्लवे ॥"
  },
  {
    "c": "10",
    "n": "9",
    "i": 746,
    "v": "प्रबुद्धपुण्डरीकाक्षं बालातपनिभांशुकम् । दिवसं शारदमिव प्रारम्भसुखदर्शनम् ॥"
  },
  {
    "c": "10",
    "n": "10",
    "i": 747,
    "v": "प्रभानुलिप्तश्रीवत्सं लक्ष्मीविभ्रमदर्पणम् । कौस्तुभाख्यमपां सारं बिभ्राणं बृहतोरसा ॥"
  },
  {
    "c": "10",
    "n": "11",
    "i": 748,
    "v": "बाहुभिर्विटपाकारैर्दिव्याभरणभूषितैः । आविर्भूतमपां मध्ये पारिजातमिवापरम् ॥"
  },
  {
    "c": "10",
    "n": "12",
    "i": 749,
    "v": "दैत्यस्त्रीगण्डलेखानां मदरागविलोपिभिः । हेतिभिश्चेतनावद्भिरुदीरितजयस्वनम् ॥"
  },
  {
    "c": "10",
    "n": "13",
    "i": 750,
    "v": "मुक्तशेषविरोधेन कुलिशव्रणलक्ष्मणा । उपस्थितं प्राञ्जलिना विनीतेन गरुत्मता ॥"
  },
  {
    "c": "10",
    "n": "14",
    "i": 751,
    "v": "योगनिद्रान्तविशदैः पावनैरवलोकनैः । भृग्वादीननुगृह्णन्तं सौखशायनिकानृषीन् ॥"
  },
  {
    "c": "10",
    "n": "15",
    "i": 752,
    "v": "प्रणिपत्य सुरास्तस्मै शमयित्रे सुरद्विषाम् । अथैनं तुष्टुवुः स्तुत्यमवाङ्मनसगोचरम् ॥"
  },
  {
    "c": "10",
    "n": "16",
    "i": 753,
    "v": "नमो विश्वसृजे पूर्वं विश्वं तदनु बिभ्रते । अथ विश्वस्य संहर्त्रे तुभ्यं त्रेधास्थितात्मने ॥"
  },
  {
    "c": "10",
    "n": "17",
    "i": 754,
    "v": "रसान्तराण्येकरसं यथा दिव्यं पयोऽश्नुते । देशे देशे गुणेष्वेवमवस्थास्त्वमविक्रियः ॥"
  },
  {
    "c": "10",
    "n": "18",
    "i": 755,
    "v": "अमेयो मितलोकस्त्वमनर्थी प्रार्थनावहः । अजितो जिष्णुरत्यन्तमव्यक्तो व्यक्तकारणम् ॥"
  },
  {
    "c": "10",
    "n": "19",
    "i": 756,
    "v": "हृदयस्थमनासन्नमकामं त्वां तपस्विनम् । दयालुमनघस्पृष्टं पुराणमजरं विदुः ॥"
  },
  {
    "c": "10",
    "n": "20",
    "i": 757,
    "v": "सर्वज्ञस्त्वमविज्ञातः सर्वयोनिस्त्वमात्मभूः । सर्वप्रभुरनीशस्त्वमेकस्त्वं सर्वरूपभाक् ॥"
  },
  {
    "c": "10",
    "n": "21",
    "i": 758,
    "v": "सप्तसामोपगीतं त्वां सप्तार्णवजलेशयम् । सप्तार्चिर्मुखमाचख्युः सप्तलोकैकसंश्रयम् ॥"
  },
  {
    "c": "10",
    "n": "22",
    "i": 759,
    "v": "चतुर्वर्गफलं ज्ञानं कालावस्थाश्चतुर्युगाः । चतुर्वर्णमयो लोकस्त्वत्तः सर्वं चतुर्मुखात् ॥"
  },
  {
    "c": "10",
    "n": "23",
    "i": 760,
    "v": "अभ्यासनिगृहीतेन मनसा हृदयाश्रयम् । ज्योतिर्मयं विचिन्वन्ति योगिनस्त्वां विमुक्तये ॥"
  },
  {
    "c": "10",
    "n": "24",
    "i": 761,
    "v": "अजस्य गृह्णतो जन्म निरीहस्य हतद्विपः । स्वपतो जागरूकस्य याथार्थ्यं वेद कस्तव? ॥"
  },
  {
    "c": "10",
    "n": "25",
    "i": 762,
    "v": "शब्दादीन्विषयान्भोक्तुं चरितुं दुश्चरं तपः । पर्याप्तोऽसि प्रजाः पातुमौदासीन्येन वर्तितुम् ॥"
  },
  {
    "c": "10",
    "n": "26",
    "i": 763,
    "v": "बहुधाप्यागमैर्भिन्नाः पन्थानः सिद्धिहेतवः । त्वय्येव निपतन्त्योधा जाह्नवीया इवार्णवे ॥"
  },
  {
    "c": "10",
    "n": "27",
    "i": 764,
    "v": "त्वय्यावेशितचित्तानां त्वत्समर्पितकर्मणाम् । गतिस्त्वं वीतरागाणामभूयःसंनिवृत्तये ॥"
  },
  {
    "c": "10",
    "n": "28",
    "i": 765,
    "v": "प्रत्यक्षोऽप्यपरिच्छेद्यो मह्यादिर्महिमा तव । आप्तवागनुमानाभ्यां साध्यं त्वां प्रति का कथा ॥"
  },
  {
    "c": "10",
    "n": "29",
    "i": 766,
    "v": "केवलं स्मरणेनैव पुनासि पुरुषं यतः । अनेन वृत्तयः शेषा निवेदितफलास्त्वयि ॥"
  },
  {
    "c": "10",
    "n": "30",
    "i": 767,
    "v": "उदधेरिव रत्नानि तेजांसीव विवस्वतः । स्तुतिभ्यो व्यतिरिच्यन्ते दूराणि चरितानि ते ॥"
  },
  {
    "c": "10",
    "n": "31",
    "i": 768,
    "v": "अनवाप्तमवाप्तयं न ते किंचन विद्यते । लोकानुग्रह एवैको हेतुस्ते जन्मकर्मणोः ॥"
  },
  {
    "c": "10",
    "n": "32",
    "i": 769,
    "v": "महिमानं यतुत्कीर्त्य तव संह्रियते वचः । श्रमेण तदशक्त्या वा न गुणानामियत्तया ॥"
  },
  {
    "c": "10",
    "n": "33",
    "i": 770,
    "v": "इति प्रसादयामासुस्ते सुरास्तमधोक्षजम् । भूतार्थव्याहृतिः सा हि न स्तुतिः परमेष्ठिनः ॥"
  },
  {
    "c": "10",
    "n": "34",
    "i": 771,
    "v": "तस्मै कुशलसंप्रश्नव्यञ्जितप्रीतये सुराः । भयमप्रलयोद्वेलादाचख्युर्नैर्ऋतोदधेः ॥"
  },
  {
    "c": "10",
    "n": "35",
    "i": 772,
    "v": "अथ वेलासमासन्नशैलरन्ध्रानुनादिना । स्वरेणोवाच भगवान् परिभूतार्णवध्वनिः ॥"
  },
  {
    "c": "10",
    "n": "36",
    "i": 773,
    "v": "पुराणस्य कवेस्तस्य वर्णस्थानसमीरिता । बभूव कृतसंस्कारा चरितार्थैव भारती ॥"
  },
  {
    "c": "10",
    "n": "37",
    "i": 774,
    "v": "बभौ सदशनज्योत्स्ना सा विभोर्वदनोद्गता । निर्यातशेषा चरणाद्गङ्गेवोर्ध्वप्रवर्तिनी ॥"
  },
  {
    "c": "10",
    "n": "38",
    "i": 775,
    "v": "जाने वो रक्षसाक्रान्तावनुभावपराक्रमौ । अङ्निनां तमसेवोभौ गुणौ प्रथममध्यमौ ॥"
  },
  {
    "c": "10",
    "n": "39",
    "i": 776,
    "v": "विदितं तप्यमानं च तेन मे भुवनत्रयम् । अकामोपनतेनेव साधोर्हृदयमेनसा ॥"
  },
  {
    "c": "10",
    "n": "40",
    "i": 777,
    "v": "कार्येषु चैककार्यत्वादभ्यर्थ्योऽस्मि न वज्रिणा । स्वयमेव हि वातोऽग्नेः सारथ्यं प्रतिपद्यते ॥"
  },
  {
    "c": "10",
    "n": "41",
    "i": 778,
    "v": "स्वासिधारापरिहृतः कामं चक्रस्य तेन मे । स्थापितो दशमो मूर्धा लभ्यांश इव रक्षसा ॥"
  },
  {
    "c": "10",
    "n": "42",
    "i": 779,
    "v": "स्रष्टुर्वरातिसर्गात्तु मया तस्य दुरात्मनः । अत्यारूढं रिपोः सोढं चन्दनेनेव भोगिनः ॥"
  },
  {
    "c": "10",
    "n": "43",
    "i": 780,
    "v": "धातारं तपसा प्रीतं ययाचे स हि राक्षसः । दैवात्सर्गादवध्यत्वं मर्त्येष्वास्थापराङ्मुखः ॥"
  },
  {
    "c": "10",
    "n": "44",
    "i": 781,
    "v": "सोऽहं दाशरथिर्भूत्वा रणभूमेर्वलिक्षमम् । करिष्यामि शरैस्तीक्ष्णैस्तच्छिरःकमलोञ्चयम् ॥"
  },
  {
    "c": "10",
    "n": "45",
    "i": 782,
    "v": "अचिराद्यज्वभिर्भागं कल्पितं विधइवत्पुनः । मायाविभिरनालीढमादास्यध्वे निशाचरैः ॥"
  },
  {
    "c": "10",
    "n": "46",
    "i": 783,
    "v": "वैमानिकाः पुण्यकृतस्त्यजन्तु मरुतां पथि । पुष्पकालोकसंक्षोभं मेघावरणतत्पराः ॥"
  },
  {
    "c": "10",
    "n": "47",
    "i": 784,
    "v": "मोक्ष्यध्वे स्वर्गब्दीनां वेणीबन्धानदूषितान् । शापयन्त्रितपौलस्त्यबलात्कारकचग्रहैः ॥"
  },
  {
    "c": "10",
    "n": "48",
    "i": 785,
    "v": "रावणावग्रहक्लान्तमिति वागमृतेन सः । अभिवृष्य मरुत्सस्यं कृषअणमेघस्तिरोदधे ॥"
  },
  {
    "c": "10",
    "n": "49",
    "i": 786,
    "v": "पुरुहूतप्रभृतयः सुरकार्योद्यतं सुराः । अंशैरनुययुर्विष्णुं पुष्पैर्वायुमिव द्रुमाः ॥"
  },
  {
    "c": "10",
    "n": "50",
    "i": 787,
    "v": "अथ तस्य विशांपत्युरन्ते कामस्य कर्मणः । पुरुषः प्रबभूवाग्नेर्विस्मयेन सहर्त्विजाम् ॥"
  },
  {
    "c": "10",
    "n": "51",
    "i": 788,
    "v": "हेमपात्रगतं दोर्भ्यामादधानः पयश्चरुम् । अनुप्रवेशादाद्यस्य पुंसस्तेनापि दुर्वहम् ॥"
  },
  {
    "c": "10",
    "n": "52",
    "i": 789,
    "v": "प्राजापत्योपनीतं तदन्नं प्रत्यग्रहीन्नृपः । वृषेव पयसां सारमाविष्कृतमुदन्वता ॥"
  },
  {
    "c": "10",
    "n": "53",
    "i": 790,
    "v": "अनेन कथिता राज्ञो गुणास्तस्यान्यदुर्लभाः । प्रसूतिं चकमे तस्मिंस्त्रैलोक्यप्रभवोऽपि यत् ॥"
  },
  {
    "c": "10",
    "n": "54",
    "i": 791,
    "v": "स तेजो वैष्णवं पत्न्योर्विभेजे चरुसंज्ञितम् । द्यावापृथिव्योः प्रत्यग्रमहर्पतिरिवातपम् ॥"
  },
  {
    "c": "10",
    "n": "55",
    "i": 792,
    "v": "अर्चिता तस्य कौसल्या प्रिया केकयवंशजा । अतः संभावितां ताभ्यां सुमित्रामैच्छदीश्वरः ॥"
  },
  {
    "c": "10",
    "n": "56",
    "i": 793,
    "v": "ते बहुज्ञस्य चित्तज्ञे पत्न्यौ पत्युर्महीक्षितः । चरोरर्धार्धभागाभ्यां तामयोजयतामुभे ॥"
  },
  {
    "c": "10",
    "n": "57",
    "i": 794,
    "v": "सा हि प्रणयवत्यासीत्सपतन्योरुभयोरपि । भ्रमरी वारणस्येव मदनिस्यन्दरेखयोः ॥"
  },
  {
    "c": "10",
    "n": "58",
    "i": 795,
    "v": "ताभिर्गर्भः प्रजाभूत्यै दध्रे देवांशसंभवः । सौरीभिरिव नाडीभिरमृताख्याभिरम्मयः ॥"
  },
  {
    "c": "10",
    "n": "59",
    "i": 796,
    "v": "सममापन्नसत्त्वास्ता रेजुरापाण्डुरत्विषः । अन्तर्गतफलारम्भाः सस्यानामिव संपदः ॥"
  },
  {
    "c": "10",
    "n": "60",
    "i": 797,
    "v": "गुप्तं ददृशुरात्मानं सर्वाः स्वप्नेषु वामनैः । जलजासिगदाशार्ङ्गचक्रलाञ्छितमूर्तिभिः ॥"
  },
  {
    "c": "10",
    "n": "61",
    "i": 798,
    "v": "हेमपक्षप्रभाजालं गगने च वितन्वता । उह्यन्ते स्म सुपर्णेन वेगाकृष्टपयोमुचा ॥"
  },
  {
    "c": "10",
    "n": "62",
    "i": 799,
    "v": "बिभ्रत्या कौस्तुभन्यासं स्तनान्तरविलम्बिनम् । पर्युपास्यन्त लक्ष्म्या च पद्मव्यजनहस्तया ॥"
  },
  {
    "c": "10",
    "n": "63",
    "i": 800,
    "v": "कृताभिषेकैर्दिव्यायां त्रिस्रोतसि च सप्तभिः । ब्रह्मर्षिभिः परं ब्रह्म गृणद्भिरुपतस्थिरे ॥"
  },
  {
    "c": "10",
    "n": "64",
    "i": 801,
    "v": "ताभ्यस्तथाविधान्स्वप्नाञ्छ्रुत्वा प्रीतो हि पार्थिवः । मेने परार्ध्यमात्मानं गुरुत्वेन जगद्गुरोः ॥"
  },
  {
    "c": "10",
    "n": "65",
    "i": 802,
    "v": "विभक्तात्मा विभुस्तासामेकः कुक्षिष्वनेकधा । उवास प्रतिमाचन्द्रः प्रसन्नानामपामिव ॥"
  },
  {
    "c": "10",
    "n": "66",
    "i": 803,
    "v": "अथाग्र्यमहिषीं राज्ञः प्रसूतिसमये सती । पुत्रं तमोपहं लेभे नक्तं ज्योतिरिवौषधिः ॥"
  },
  {
    "c": "10",
    "n": "67",
    "i": 804,
    "v": "राम इत्यभिरामेण वपुषा तस्य चोदितः । नामधेयं गुरुश्चक्रे जगत्प्रथममङ्गलम् ॥"
  },
  {
    "c": "10",
    "n": "68",
    "i": 805,
    "v": "रघुवंशप्रदीपेन तेनाप्रतिमतेजसा । रक्षागृहगता दीपाः प्रत्यादिष्टा इवाभवन् ॥"
  },
  {
    "c": "10",
    "n": "69",
    "i": 806,
    "v": "शय्यगतेन रामेण माता शातोदरी बभौ । सैकताम्भोजबलिना जाह्नवीव शरत्कृशा ॥"
  },
  {
    "c": "10",
    "n": "70",
    "i": 807,
    "v": "कैकेय्यास्तनयो जज्ञे भरतो नाम शीलवान् । जनयित्रीमलंचक्रे यः प्रश्रय इव श्रियम् ॥"
  },
  {
    "c": "10",
    "n": "71",
    "i": 808,
    "v": "सुतौ लक्ष्मणशत्रुघ्नौ सुमित्रा सुषुवे यमौ । सम्यगाराधिता विद्या प्रबोधविनयाविव ॥"
  },
  {
    "c": "10",
    "n": "72",
    "i": 809,
    "v": "निर्दोषमभवत्सर्वमाविष्कृतगुणं जगत् । अन्वगादिव हि स्वर्गो गां गतं पुरुषोत्तमम् ॥"
  },
  {
    "c": "10",
    "n": "73",
    "i": 810,
    "v": "तस्योदये चतुर्मूर्तेः पौलस्त्यचकितेश्वराः । विरजस्कैर्नभस्वद्भिर्दिश उच्छ्वसिता इव ॥"
  },
  {
    "c": "10",
    "n": "74",
    "i": 811,
    "v": "कृशानुरपधूमत्वात्प्रसन्नत्वात्प्रभाकरः । रक्षोविप्रकृतावास्तामपविद्धशुचाविव ॥"
  },
  {
    "c": "10",
    "n": "75",
    "i": 812,
    "v": "दशाननकिरीटेभ्यस्तत्क्षणं राक्षसश्रियः । मणिव्याजेन पर्यस्ताः पृथिव्यामश्रुबिन्दवः ॥"
  },
  {
    "c": "10",
    "n": "76",
    "i": 813,
    "v": "पुत्रजन्मप्रवेश्यानां तूर्याणां तस्य पुत्रिणः । आरम्भं प्रथमं चक्रुर्देवदुन्दुभयो दिवि ॥"
  },
  {
    "c": "10",
    "n": "77",
    "i": 814,
    "v": "संतानकमयी वृष्टिर्भवने चास्य पेतुषी । सन्मङ्घलोपचाराणां सैवादिरचनाऽभवत् ॥"
  },
  {
    "c": "10",
    "n": "78",
    "i": 815,
    "v": "कुमाराः कृतसंस्कारास्ते धात्रीस्तन्यपायिनः । आनन्देनाग्रजेनेव समं ववृधिरे पितुः ॥"
  },
  {
    "c": "10",
    "n": "79",
    "i": 816,
    "v": "स्वाभाविकं विनीतत्वं तेषां विनयकर्मणा । मुमूर्च्छ सहजं तेजो हविषेव हविर्भुजाम् ॥"
  },
  {
    "c": "10",
    "n": "80",
    "i": 817,
    "v": "परस्परविरुद्धास्ते तद्रघोरनघं कुलम् । अलमुद्द्योतयामासुर्देवारण्यमिवर्तवः ॥"
  },
  {
    "c": "10",
    "n": "81",
    "i": 818,
    "v": "समानेऽपि हि सौभ्रात्रे यथोभौ रामलक्ष्मणौ । तथा भरतशत्रुघ्नौ प्रीत्या द्वन्द्वं बभूवतुः ॥"
  },
  {
    "c": "10",
    "n": "82",
    "i": 819,
    "v": "तेषां द्वयोर्द्वयोरैक्यं बिभिदे न कदाचन । यथा वायुविभावस्वोर्यथा चन्द्रसमुद्रयोः ॥"
  },
  {
    "c": "10",
    "n": "83",
    "i": 820,
    "v": "ते प्रजानां प्रजानाथास्तेजसा प्रश्रयेण च । मनो जह्नुर्निदाघान्ते श्यामाभ्रा दिवसा इव ॥"
  },
  {
    "c": "10",
    "n": "84",
    "i": 821,
    "v": "स चतुर्धा बभौ व्यस्तः प्रसवः पृथिवीपतेः । धर्मार्थकाममोक्षाणामवतार इवाङ्गवान् ॥"
  },
  {
    "c": "10",
    "n": "85",
    "i": 822,
    "v": "गुणैराराधयामासुस्ते गुरुं गुरुवत्सलाः । तमेव चतुरन्तेशं रत्नैरिव महार्णवाः ॥"
  },
  {
    "c": "10",
    "n": "86",
    "i": 823,
    "v": "सुरगज इव दन्तैर्भग्नदैत्यासिधारैर्नय इव पणबन्धव्यक्तयोगैरुपायैः । हरिरिव युगदीर्घैर्दोर्भिरंशैस्तदीयैः पतिरवनिपतीनां तैश्चकाशे चतुर्भिः ॥"
  },
  {
    "c": "11",
    "n": "1",
    "i": 824,
    "v": "कौशिकेन स किल क्षितीश्वरो राममध्वरविघातशान्तये । काकपक्षधरमेत्य याचितस्तेजसां हि न वयः समीक्ष्यते ॥"
  },
  {
    "c": "11",
    "n": "2",
    "i": 825,
    "v": "कृच्छ्रलब्धमपि लब्धवर्णभाक्यं दिदेश मुनये सलक्ष्मणम् । अप्यसुप्रणयिनां रघोः कुले न व्यहन्यत कदाचिदर्थिता ॥"
  },
  {
    "c": "11",
    "n": "3",
    "i": 826,
    "v": "यावदादिशति पार्थिवास्तयोर्निर्गमाय पुरमार्गसंस्क्रियाम् । तावदाशु विदधे मरुत्सखैः सा सपुष्पजलवर्षिभिर्घनैः ॥"
  },
  {
    "c": "11",
    "n": "4",
    "i": 827,
    "v": "तौ निदेशकरणोद्यतौ पितुर्धन्विनौ चरणयोर्निपेततुः । भूपतेरपि तयोः प्रवत्स्यतोर्नम्रयोरुपरि बाष्पबिन्दवः ॥"
  },
  {
    "c": "11",
    "n": "5",
    "i": 828,
    "v": "तौ पितुर्नयनजेन वारिणा किंचिदुक्षितशिखण्डकावुभौ । धन्विनौ तमृषिमन्वगच्छतां पौरदृष्टिकृतमार्गतोरणौ ॥"
  },
  {
    "c": "11",
    "n": "6",
    "i": 829,
    "v": "लक्ष्मणानुचरमेव राघवं नेतुमैच्छदृषिरित्यसौ नृपः । आशिषं प्रयुयुजे न वाहिनीं सा हि रक्षणविधौ तयोः क्षमा ॥"
  },
  {
    "c": "11",
    "n": "7",
    "i": 830,
    "v": "मातृवर्गचरणस्पृशौ मुनेस्तौ प्रपद्य पदवीं महौजसः । रेचतुर्गतिवशात्प्रवर्तिनौ भास्करस्य मधुमाधवाविव ॥"
  },
  {
    "c": "11",
    "n": "8",
    "i": 831,
    "v": "वीचिलोलभुजयोस्तयोर्गतं शैशवाञ्चपलमप्यशोभत । तोयदागम इवोद्ध्यभिद्ययोर्नामधेयसदृशं विचेष्टितम् ॥"
  },
  {
    "c": "11",
    "n": "9",
    "i": 832,
    "v": "तौ बलातिबलयोः प्रभावतो विद्ययोः पथि मुनिप्रदिष्टयोः । मम्लतुर्न मणिकुट्टिमोचितौ मातृपार्श्वपरिवर्तिनाविवि ॥"
  },
  {
    "c": "11",
    "n": "10",
    "i": 833,
    "v": "पूर्ववृत्तकथितैः पुराविदः सानुजः पितृसखस्य राघवः । उह्यमान इव वाहनोचितः पादचारमपि न व्यभावयत् ॥"
  },
  {
    "c": "11",
    "n": "11",
    "i": 834,
    "v": "तौ सरांसि रसवद्भिरम्बुभिः कूजितैः श्रुतिसुखैः पतत्रिणः । वायवः सुरभिपुष्परेणुभिश्छायया च जलदाः सिषेविरे ॥"
  },
  {
    "c": "11",
    "n": "12",
    "i": 835,
    "v": "नाम्भसां कमलशोभिनां तथा शाखिनां च न परिश्रमच्छिदाम् । दर्शनेन लघुना यथा तयोः प्रीतिमापुरुभयोस्तपस्विनः ॥"
  },
  {
    "c": "11",
    "n": "13",
    "i": 836,
    "v": "स्थाणुदग्धवपुषस्तपोवनं प्राप्य दाशरथिरात्तकार्मुकः । विग्रहेण मदनस्य चारुणा सोऽभवत्प्रतिनिधिर्न कर्मणा ॥"
  },
  {
    "c": "11",
    "n": "14",
    "i": 837,
    "v": "तौ सुकेतुसुतया खिलीकृते कौशिकाद्विदितशापया पथि । निन्यतुः स्थलनिवेशिताटनी लीलयैव धनुषी अधिज्यताम् ॥"
  },
  {
    "c": "11",
    "n": "15",
    "i": 838,
    "v": "ज्यानिनादमथ गृह्णती तयोः प्रादुरास बहुलक्षपाछविः । ताडका चलकपालकुण्डला कालिकेव निबिडा बलाकिनी ॥"
  },
  {
    "c": "11",
    "n": "16",
    "i": 839,
    "v": "तीव्रवेगधुतमार्गवृक्षया प्रेतचीवरवसा स्वनोग्रया । अभ्यभावि भरताग्रजस्तया वात्ययेव पितृकाननोत्थया ॥"
  },
  {
    "c": "11",
    "n": "17",
    "i": 840,
    "v": "उद्यतैकभुजयष्टिमायतीं श्रोणिलम्बिपुरुषान्त्रमेखलाम् । तां विलोक्य वनितावधे घृणां पत्रिणा सह मुमोच राघवः ॥"
  },
  {
    "c": "11",
    "n": "18",
    "i": 841,
    "v": "यञ्चकार विवरं शिलाघने ताडकोरसि स रामसायकः । अप्रविष्टविषयस्य रक्षसां द्वारतामगमदन्तकस्य तत् ॥"
  },
  {
    "c": "11",
    "n": "19",
    "i": 842,
    "v": "बाणभिन्नहृदया निपेतुषी सा स्वकाननभुवं न केवलाम् । विष्टपत्रयपराजयस्थिरां रावणश्रियमपि व्यकम्पयत् ॥"
  },
  {
    "c": "11",
    "n": "20",
    "i": 843,
    "v": "राममन्मथशरेण ताडिता दुःसहेन हृदये निशाचरी । गन्धवद्रुधिरचन्दनोक्षिता जीवितेशवसतिं जगाम सा ॥"
  },
  {
    "c": "11",
    "n": "21",
    "i": 844,
    "v": "नैर्ऋतघ्नमथ मन्त्रवन्मुनेः प्रापदस्त्रमवदानतोषितात् । ज्योतिरिन्धननिपाति भास्करात्सूर्यकान्त इव ताडकान्तकः ॥"
  },
  {
    "c": "11",
    "n": "22",
    "i": 845,
    "v": "वामनाश्रमपदं ततः परं पावनं श्रुतमृषेरुपेयिवान् । उन्मनाः प्रथमजन्मचेष्टितान्यस्मरन्नपि बभूव राघवः ॥"
  },
  {
    "c": "11",
    "n": "23",
    "i": 846,
    "v": "आससाद मुनिरात्मनस्ततः शिष्यवर्गपरिकल्पितार्हणम् । बद्धपल्लवपुटाञ्जलिद्रुमं दर्शनोन्मुखमृगं तपोवनम् ॥"
  },
  {
    "c": "11",
    "n": "24",
    "i": 847,
    "v": "तत्र दीक्षितमृषिं ररक्षतुर्विघ्नतो दशरथात्मजौ शरैः । लोकमन्धतमसात्क्रमोदितौ रश्मिभिः शशिदिवाकराविव ॥"
  },
  {
    "c": "11",
    "n": "25",
    "i": 848,
    "v": "वीक्ष्य वेदिमथ रक्तबिन्दुभिर्बन्धुजीवपृथुभिः प्रदूषिताम् । संभ्रमोऽभवदपोढकर्मणामृत्विजां च्युतविकङ्कतस्रुचाम् ॥"
  },
  {
    "c": "11",
    "n": "26",
    "i": 849,
    "v": "उन्मुखः सपदि लक्ष्मणाग्रजो बाणमाश्रयमुखात्समुद्धरन् । रक्षसां बलमपश्यदम्बरे गृध्रपक्षपवनेरितध्वजम् ॥"
  },
  {
    "c": "11",
    "n": "27",
    "i": 850,
    "v": "तत्र यावधिपती मखद्विषां तौ शरव्यमकरोत्स नेतरान् । किं महोरगविसर्पिविक्रमो राजिलेषु गरुडः प्रवर्तते? ॥"
  },
  {
    "c": "11",
    "n": "28",
    "i": 851,
    "v": "सोऽस्त्रमुग्रजवमस्त्रकोविदः संदधे धनुषि वायुदैवतम् । तेन शैलगुरुमप्यपातयत्पाण्डुपत्रमिव ताडकासुतम् ॥"
  },
  {
    "c": "11",
    "n": "29",
    "i": 852,
    "v": "यः सुबाहुरिति राक्षसोऽपरस्तत्र तत्र विससर्प मायया । तं क्षुरप्रशकलीकृतं कृती पत्रिणां व्यभजदाश्रमाद्वहिः ॥"
  },
  {
    "c": "11",
    "n": "30",
    "i": 853,
    "v": "इत्यपास्तमखविघ्नयोस्तयोः सांयुगीनमभिनन्द्य विक्रमम् । ऋत्विजः कुलपतेर्यथाक्रमं वाग्यतस्य निरवर्तयन्क्रियाः ॥"
  },
  {
    "c": "11",
    "n": "31",
    "i": 854,
    "v": "तौ प्रणामचलकाकपक्षकौ भ्रातराववभृथाक्लुतो मुनिः । आशिषामनुपदं समस्पृशद्दर्भपाटिततलेन पाणिना ॥"
  },
  {
    "c": "11",
    "n": "32",
    "i": 855,
    "v": "तं न्यमन्त्रयत संभृतक्रतुर्मैथिलः स मिथिलां व्रजन्वशी । राघवावपि निनाय बिभ्रतौ तद्धनुःश्रवणजं कुतूहलम् ॥"
  },
  {
    "c": "11",
    "n": "33",
    "i": 856,
    "v": "तैः शिवेषु वसतिर्गताध्वभिः सायमाश्रमतरुष्वगृह्यत । येषु दीर्घतपसः परिग्रहो वासवक्षणकलत्रतां ययौ ॥"
  },
  {
    "c": "11",
    "n": "34",
    "i": 857,
    "v": "प्रत्यपद्यत चिराय यत्पुनश्चारु गौतमवधूः शइलामयी । स्वं वपुः स किल किल्बिषच्छिदां रामपादरजसामनुग्रहः ॥"
  },
  {
    "c": "11",
    "n": "35",
    "i": 858,
    "v": "राघवान्वितमुपस्थितं मुनिं तं निशम्य जनको जनेश्वरः । अर्थकामसहितं सपर्यया देहबद्धमिव धर्ममभ्यगात् ॥"
  },
  {
    "c": "11",
    "n": "36",
    "i": 859,
    "v": "तौ विदेहनगरीनिवासिनां गां गताविव दिवः पुनर्वसू । मन्यते स पिबतां विलोचनैः पक्ष्मपातमपि वञ्चनां मनः ॥"
  },
  {
    "c": "11",
    "n": "37",
    "i": 860,
    "v": "यूपवत्यवसिते क्रियाविधौ कालवित्कुशिकवंशवर्धनः । राममिष्वसनदर्शनोत्सुकं मैथिलाय कथयांबभूव सः ॥"
  },
  {
    "c": "11",
    "n": "38",
    "i": 861,
    "v": "तस्य वीक्ष्य ललितं वपुः शिशोः पार्थिवः प्रथितवंशजन्मनः । स्वं विचिन्त्य च धनुर्दुरानमं पीडितो दुहितृशुल्कसंस्थया ॥"
  },
  {
    "c": "11",
    "n": "39",
    "i": 862,
    "v": "अव्रवीञ्च भगवन्मतङ्गजैर्यद्बृहद्भिरपि कर्म दुष्करम् । तत्र नाहमनुमन्तुमुत्सहे मोघवृत्ति कलभस्य चेष्टितम् ॥"
  },
  {
    "c": "11",
    "n": "40",
    "i": 863,
    "v": "ह्रेपिता हि बहवो नरेश्वरास्तेन तात! धनुषा धनुर्भृतः । ज्यानिघातकठिनत्वचो भुजान्स्वान्विधूय धिगिति प्रतस्थिरे ॥"
  },
  {
    "c": "11",
    "n": "41",
    "i": 864,
    "v": "प्रत्युवाच तमृषिर्निशम्यतां सारतोऽयमथवा गिरा कृतम् । चाप एव भवतो भविष्यति व्यक्तशक्तिरशनिर्गिराविव ॥"
  },
  {
    "c": "11",
    "n": "42",
    "i": 865,
    "v": "एवमाप्तवचनात्स पौरुषं काकपक्षकधरेऽपि राघवे । श्रद्धधे त्रिदशगोपमात्रके दाहशक्तिमिव कृष्णवर्त्मनि ॥"
  },
  {
    "c": "11",
    "n": "43",
    "i": 866,
    "v": "व्यादिदेश गणशोऽथ पार्श्वगान्कार्मुकाभिहरणाय मैथिलः । तैजसस्य धनुषः प्रवृत्तये तोयदानिव सहस्रलोचनः ॥"
  },
  {
    "c": "11",
    "n": "44",
    "i": 867,
    "v": "तत्प्रसुप्तभुजगेन्द्रभीषणं वीक्ष्य दाशरथिराददे धनुः । विद्रुतक्रतुमृगानुसारिणं येन बाणमसृजद्वृषध्वजः ॥"
  },
  {
    "c": "11",
    "n": "45",
    "i": 868,
    "v": "आततज्यमकरोत्स संसदा विस्मयस्तिमितनेत्रमीक्षितः । शैलसारमपि नातियत्नतः पुष्पचापमिव पेशलं स्मरः ॥"
  },
  {
    "c": "11",
    "n": "46",
    "i": 869,
    "v": "भज्यमानमतिमात्रकर्षणात्तेन वज्रपरुषस्वनं धनुः । भार्गवाय दृढमन्यवे पुनः क्षत्रमुद्यतमिव न्यवेदयत् ॥"
  },
  {
    "c": "11",
    "n": "47",
    "i": 870,
    "v": "दृष्टसारमथ रुद्रकार्मुके वीर्यशुल्कमभिनन्द्य मैथिलः । राघवाय तनयामयोनिजां रूपिणीं श्रियमिव न्यवेदयत् ॥"
  },
  {
    "c": "11",
    "n": "48",
    "i": 871,
    "v": "मैथिलः सपदि सत्यसंगरो राघवाय तनयामयोनिजाम् । संनिधौ द्युतिमतस्तपोनिधेरग्निसाक्षिक इवातिसृष्टवान् ॥"
  },
  {
    "c": "11",
    "n": "49",
    "i": 872,
    "v": "प्राहिणोञ्च महितं महाद्युतिः कोसलाधिपतये पुराधसम् । भृत्यभावि दुहितुः परिग्रहाद्दिश्यतां कुलमिदं निमेरिति ॥"
  },
  {
    "c": "11",
    "n": "50",
    "i": 873,
    "v": "अन्वियेष सदृशीं स च स्नुषां प्राप चैनमनुकूलवाग्द्विजः । सद्य एव सुकृतां हि पच्यते कल्पवृक्षफलधर्मिकाङ्क्षितम् ॥"
  },
  {
    "c": "11",
    "n": "51",
    "i": 874,
    "v": "तस्य कल्पितपुरस्क्रियाविधेः शुश्रुवान्वचनमग्रजन्मनः । उञ्चचाल बलभित्सखो वशी सैन्यरेणुमुषितार्कदीधितिः ॥"
  },
  {
    "c": "11",
    "n": "52",
    "i": 875,
    "v": "आससाद मिथिलां स वेष्टयन्पीडितोपवनपादपां बलैः । प्रीतिरोधमसहिष्ट सा पुरी स्त्रीव कान्तपरिभोगमायतम् ॥"
  },
  {
    "c": "11",
    "n": "53",
    "i": 876,
    "v": "तौ समेत्य समये स्थितावुभौ भूपती वरुणवासवोपमौ । कन्यकातनयकौतुकक्रियां स्वप्रभावसदृशीं वितेनतुः ॥"
  },
  {
    "c": "11",
    "n": "54",
    "i": 877,
    "v": "पार्थिवीमुदवहद्रघूद्वहो लक्ष्मणस्तदनुजामथोर्मिलाम् । यौ तयोरवरजौं वरौजसौ तौ कुशध्वजसुते सुमध्यमे ॥"
  },
  {
    "c": "11",
    "n": "55",
    "i": 878,
    "v": "ते चतुर्थसहितास्त्रयो बभुः सूनवो नववधूपरिग्रहाः । सामदानविधइभेदनिग्रहाः सिद्धिमन्त इव तस्य भूपतेः ॥"
  },
  {
    "c": "11",
    "n": "56",
    "i": 879,
    "v": "ता नराधिपसुता नृपात्मजैस्ते च ताभिरगमन्कृतार्थताम् । सोऽभवद्वरवधूसमागमः प्रत्ययप्रकृतियोगसंनिभः ॥"
  },
  {
    "c": "11",
    "n": "57",
    "i": 880,
    "v": "एवमात्तरतिरात्मसंभवांस्तान्निवेश्य चतुरोऽपि तत्र सः । अध्वसु त्रिषु विसृष्टमैथिलः स्वां पुरीं दशरथो न्यवर्तत ॥"
  },
  {
    "c": "11",
    "n": "58",
    "i": 881,
    "v": "तस्य जातु मरुतः प्रतीपगा वर्त्मसु ध्वजतरुप्रमाथिनः । चिक्लिशुर्भृशतया वरूथिनीमुत्तटा इव नदीरयाः स्थलीम् ॥"
  },
  {
    "c": "11",
    "n": "59",
    "i": 882,
    "v": "लक्ष्यते स्म तदनन्तरं रविर्बद्धभीमपरिवेषमण्डलः । वैनतेयशमितस्य भोगिनो भोगवेष्टित इव च्युतो मणिः ॥"
  },
  {
    "c": "11",
    "n": "60",
    "i": 883,
    "v": "श्येनपक्षपरिधूसरालकाः सांध्यमेघरुधिरार्द्रवाससः । अङ्गना इव रजस्वला दिशो नो बभूवुरवलोकनक्षमाः ॥"
  },
  {
    "c": "11",
    "n": "61",
    "i": 884,
    "v": "भास्करश्च दिशमध्युवास यां तां श्रितः प्रतिभयं ववासिरे । क्षत्रशोणितपितृक्रियोचितं चोदयन्त्य इव भार्गवं शिवाः ॥"
  },
  {
    "c": "11",
    "n": "62",
    "i": 885,
    "v": "तत्प्रतीपपवनादि वैकृतं प्रेक्ष्य शान्तिमधिकृत्य कृत्यवित् । अन्वयुङ्क्त गुरुमीश्वरः क्षितेः स्वन्तमित्यलघयत्स तद्व्यथाम् ॥"
  },
  {
    "c": "11",
    "n": "63",
    "i": 886,
    "v": "तेजसः सपदि राशिरुत्थइतः प्रादुरास किल वाहिनीमुखे । यः प्रमृज्य नयनानि सैनिकैर्लक्षणीयपुरुषाकृतिश्चिरात् ॥"
  },
  {
    "c": "11",
    "n": "64",
    "i": 887,
    "v": "पित्र्यमंशमुपवीतलक्षणं मातृकं च धनुरूर्जितं दधत् । यः ससोम इव घर्मदीधितिः सद्विजिह्व इव चन्दनद्रुमः ॥"
  },
  {
    "c": "11",
    "n": "65",
    "i": 888,
    "v": "येन रोषपरुषात्मनः पितुः शासने स्थितिभिदोऽपि तस्थुषा । वेपमानजननीशइरश्छिदा प्रागजीयत घृणा ततो मही ॥"
  },
  {
    "c": "11",
    "n": "66",
    "i": 889,
    "v": "अक्षबीजवलयेन निर्बभौ दक्षिणश्रवणसंस्थितेन यः । क्षत्रियान्तकरणैकविंशतेर्व्याजपूर्वगणनामिवोद्वहन् ॥"
  },
  {
    "c": "11",
    "n": "67",
    "i": 890,
    "v": "तं पितुर्वधभवेन मन्युना राजवंशनिधनाय दीक्षितम् । बालसूनुरवलोक्य भार्गवं स्वां दशां च विषसाद पार्थिवः ॥"
  },
  {
    "c": "11",
    "n": "68",
    "i": 891,
    "v": "नाम राम इति तुल्यमात्मजे वर्तमानमहिते च दारुणे । ह्यद्यमस्य भयदायि चाभवद्रत्नजातमिव हारसर्पयोः ॥"
  },
  {
    "c": "11",
    "n": "69",
    "i": 892,
    "v": "अर्ध्यमर्ध्यमिति वादिनं नृपं सोऽनवेक्ष्य मरताग्रजो यतः । क्षत्रकोपदहनार्चिषं ततः संदधे दृशमुदग्रतारकाम् ॥"
  },
  {
    "c": "11",
    "n": "70",
    "i": 893,
    "v": "तेन कार्मुकनिषक्तमुष्टिना राघवो विगतभीः पुरोगतः । अङ्गुलीविवरचारिणं शरं कुर्वता निजगदे युयुत्सुना ॥"
  },
  {
    "c": "11",
    "n": "71",
    "i": 894,
    "v": "क्षत्रजातमपकारवैरि मे तन्निहत्य बहुशः शमं गतः । सुप्तसर्प इव दण्डघट्टनाद्रोषितोऽस्मि तव विक्रमश्रवात् ॥"
  },
  {
    "c": "11",
    "n": "72",
    "i": 895,
    "v": "मैथिलस्य धनुरन्यपार्थिवैस्त्वं किलानमितपूर्वमक्षणोः । तन्निशम्य भवता समर्थये वीर्यश्रृङ्गमिव भग्नमात्मनः ॥"
  },
  {
    "c": "11",
    "n": "73",
    "i": 896,
    "v": "अन्यदा जगति राम इत्ययं शब्द उञ्चरित एव मामगात् । व्रीडमावहति मे स संप्रति व्यास्तवृत्तिरुदयोन्मुखे त्वयि ॥"
  },
  {
    "c": "11",
    "n": "74",
    "i": 897,
    "v": "बिभ्रतोऽस्त्रमचलेऽप्यकुण्ठितं द्वौ रिपू मम मतौ समागसौ । धेनुवत्सहरणाञ्च हैहयस्त्वं च कीर्तिमपहर्तुमुद्यतः ॥"
  },
  {
    "c": "11",
    "n": "75",
    "i": 898,
    "v": "क्षत्रियान्तकरणोऽपि विक्रमस्तेन मामवति नाजिते त्वयि । पावकस्य महिमा स गण्यते कक्षवज्ज्वलति सागरेऽपि यः ॥"
  },
  {
    "c": "11",
    "n": "76",
    "i": 899,
    "v": "विद्धि चात्तबलमोजसा हरेरैश्वरं धनुरभाजि यत्त्वया । खातमूलमनिलो नदीरयैः पातयत्यपि मृदुस्तटद्रुमम् ॥"
  },
  {
    "c": "11",
    "n": "77",
    "i": 900,
    "v": "तन्मदीयमिदमायुधं ज्यया संगमय्य सशरं विकृष्यताम् । तिष्ठतु प्रधनमेवमप्यहं तुल्यबाहुतरसा जितस्त्वया ॥"
  },
  {
    "c": "11",
    "n": "78",
    "i": 901,
    "v": "कातरोऽसि यदि वाद्गतार्चिषा तर्जितः परशुधारया मम । ज्यानिघातकठिनाङ्गुलिर्वृथा बध्यतामभयययाचनाञ्जलिः ॥"
  },
  {
    "c": "11",
    "n": "79",
    "i": 902,
    "v": "एवमुक्तवति भीमदर्शने भार्गवे स्मितविकम्पिताधरः । तद्धनुर्ग्रहणमेव राघवः प्रत्यपद्यत समर्थमुत्तरम् ॥"
  },
  {
    "c": "11",
    "n": "80",
    "i": 903,
    "v": "पूर्वजन्मधनुषा समागतः सोऽतिमात्रलघुदर्शनोऽभवत् । केवलोऽपि सुभगो नवाम्बुदः किं पुनस्त्रिदशचापलाञ्छितः ॥"
  },
  {
    "c": "11",
    "n": "81",
    "i": 904,
    "v": "तेन भूमिनिहितैककोटि तत्कार्मुकं च बलिनाधिरोपितम् । निष्प्रभश्च रिपुरास भूभृतां धूमशेष इव धूमकेतनः ॥"
  },
  {
    "c": "11",
    "n": "82",
    "i": 905,
    "v": "तावुभावपि परस्परस्थितौ वर्धमानपरिहीनतेजसौ । पश्यति स्म जनता दिनात्यये पार्वणौ शशिदिवाकराविव ॥"
  },
  {
    "c": "11",
    "n": "83",
    "i": 906,
    "v": "तं कृपामृदुरवेक्ष्य भार्गवं राघवः स्खलितवीर्यमात्मनि । स्वं च संहितममोघमाशुगं व्याजहार हरसूनुसंनिभः ॥"
  },
  {
    "c": "11",
    "n": "84",
    "i": 907,
    "v": "न प्रहर्तुमलमस्मि निर्दयं विप्र इत्यभिभवत्यपि त्वयि । शंस किं गतिमनेन पत्रिणा हन्मि लोकमुत ते मखार्जितम् ॥"
  },
  {
    "c": "11",
    "n": "85",
    "i": 908,
    "v": "प्रत्युवाच तमृषिर्न तत्त्वतस्त्वां न वेद्मि पुरुषं पुरातनम् । गां गतस्य तव धाम वैष्णवं कोपितो ह्यसि मया दिदृक्षुणा ॥"
  },
  {
    "c": "11",
    "n": "86",
    "i": 909,
    "v": "भस्मसात्कृतवतः पितृद्विषः पात्रसाञ्च वसुधां ससागराम् । आहितो जयविपर्ययोऽपि मे श्लाध्य एव परमेष्ठिना त्वया ॥"
  },
  {
    "c": "11",
    "n": "87",
    "i": 910,
    "v": "तद्गतिं मतिमतां वरेप्सितां पुण्यतीर्थगमनाय रक्ष मे । पीडयिषअयति न मां खिलीकृता स्वर्गपद्धतिरभोगलोलुपम् ॥"
  },
  {
    "c": "11",
    "n": "88",
    "i": 911,
    "v": "प्रत्यपद्यत तथेति राघवः प्राङ्मुखश्च विससर्ज सायकम् । भार्गवस्य सुकृतोऽपि सोऽभवत्स्वर्गमार्गपरिघो दुरत्ययः ॥"
  },
  {
    "c": "11",
    "n": "89",
    "i": 912,
    "v": "राघवोऽपि चरणौ तपोनिधेः क्षम्यतामिति वदन्समस्पृशत् । निर्जितेषु तरसा तरस्विनां शत्रुषु प्रणतिरेव कीर्तये ॥"
  },
  {
    "c": "11",
    "n": "90",
    "i": 913,
    "v": "राजसत्वमवधूय मातृकं पित्र्यमस्मि गमितः शमं यदा । नन्वनिन्दितफलो मम त्वया निग्रहोऽप्ययमनुग्रहीकृतः ॥"
  },
  {
    "c": "11",
    "n": "91",
    "i": 914,
    "v": "साधयाम्यहमविघ्नमस्तु ते देवकार्यमुपपादयिष्यतः । ऊचिवानिति वचः सलक्ष्मणं लक्ष्मणाग्रजमृषिस्तिरोदधे ॥"
  },
  {
    "c": "11",
    "n": "92",
    "i": 915,
    "v": "तस्मिन्गते विजयिनं परिरभ्य रामं स्नेहादमन्यत पिता पुनरेव जातम् । तस्याभवत्क्षणशुचः परितोषलाभः कक्षाग्निलङ्घिततरोरिव वृष्टिपातः ॥"
  },
  {
    "c": "11",
    "n": "93",
    "i": 916,
    "v": "अथ पथि गमयित्वा क्लृप्तरम्योपकार्ये कतिचिदवनिपालः शर्वरीः शर्वकल्पः । पुरमविशदयोध्यां मैथिलीदर्शनीनां कुवलयितगवाक्षां लोचनैरङ्गनानाम् ॥"
  },
  {
    "c": "12",
    "n": "1",
    "i": 917,
    "v": "निर्विष्टविषयस्नेहः स दशान्तमुपेयिवान् । आसीदासन्ननिर्वाणः प्रदीपार्चिरिवोषसि ॥"
  },
  {
    "c": "12",
    "n": "2",
    "i": 918,
    "v": "तं कर्ममूलमागत्य रामे श्रीर्न्यस्यतामिति । कैकेयीशङ्कयेवाह पलितच्छद्मना जरा ॥"
  },
  {
    "c": "12",
    "n": "3",
    "i": 919,
    "v": "सा पौरान्पौरकान्तस्य रामस्याभ्युदयश्रुतिः । प्रत्येकं ह्लादयांचक्रे कुल्येवोद्यानपादपान् ॥"
  },
  {
    "c": "12",
    "n": "4",
    "i": 920,
    "v": "तस्याभिषेकसंभारं कल्पितं क्रूरनिश्चया । दूषयामास कैकेयी शोकोष्णैः पार्थिवाश्रुभिः ॥"
  },
  {
    "c": "12",
    "n": "5",
    "i": 921,
    "v": "सा किलाश्वासिता चण्डी भर्त्रा तत्संश्रुतौ वरौ । उद्ववामेन्द्रसिक्ता भूर्बिलमग्नाविवोरगौ ॥"
  },
  {
    "c": "12",
    "n": "6",
    "i": 922,
    "v": "तयोश्चतुर्दशैकेन रामं प्राव्राजयत्समाः । द्वितीयेन सुतस्यैच्छद्वैधव्यैकफलां श्रियम् ॥"
  },
  {
    "c": "12",
    "n": "7",
    "i": 923,
    "v": "पित्रा दत्तां रुदन्रामः प्राङ्महीं प्रत्यपद्यत । पश्चाद्वनाय गच्छेति तदाज्ञां मुदितोऽग्रहीत् ॥"
  },
  {
    "c": "12",
    "n": "8",
    "i": 924,
    "v": "दधतो मङ्गलक्षौमे वसानस्य च वल्कले । ददृशुर्विस्मितास्तस्य मुखरागं समं जनाः ॥"
  },
  {
    "c": "12",
    "n": "9",
    "i": 925,
    "v": "स सीतालक्ष्मणसखेः सत्याद्गुरुमलोपयन् । विवेश दण्डकारण्यं प्रत्येकं च सतां मनः ॥"
  },
  {
    "c": "12",
    "n": "10",
    "i": 926,
    "v": "राजापि तद्वियोगार्तः स्मृत्वा शापं स्वकर्मजम् । शरीरत्यागमात्रेण शुद्धिलाभममन्यत ॥"
  },
  {
    "c": "12",
    "n": "11",
    "i": 927,
    "v": "विप्रोषितकुमारं तद्राज्यमस्तमितेश्वरम् । रन्ध्रान्वेषणदक्षाणां द्विषामामिषततां ययौ ॥"
  },
  {
    "c": "12",
    "n": "12",
    "i": 928,
    "v": "अथानाथाः प्रकृतयो मातृबन्धुनिवासिनम् । मौलैरानाययामासुर्भरतं स्तम्भिताश्रुभिः ॥"
  },
  {
    "c": "12",
    "n": "13",
    "i": 929,
    "v": "श्रुत्वा तथाविधं मृत्युं कैकेयीतनयः पितुः । मातुर्न केवलं स्वस्याः श्रियोऽप्यासीत्पराङ्मुखः ॥"
  },
  {
    "c": "12",
    "n": "14",
    "i": 930,
    "v": "ससैन्यश्चान्वगाद्रामं दर्शतानाश्रमालयैः । तस्य पश्यन्ससौमित्रेरुदश्रुर्वसतिद्रुमान् ॥"
  },
  {
    "c": "12",
    "n": "15",
    "i": 931,
    "v": "चित्रकूटवनस्थं च कथितस्वर्गतिर्गुरोः । लक्ष्म्या निमन्त्रयांचक्रे तमनुच्छिष्टसंपदा ॥"
  },
  {
    "c": "12",
    "n": "16",
    "i": 932,
    "v": "स हि प्रथमजे तस्मिन्नकृतश्रीपरिग्रहे । परिवेत्तारमात्मानं मेने स्वीकरणाद्भुवः ॥"
  },
  {
    "c": "12",
    "n": "17",
    "i": 933,
    "v": "तमशक्यमपाक्रष्टुं निदेशात्स्वर्गिणः पितुः । ययाचे पादुके पश्चात्कर्तुं राज्याधिदेवते ॥"
  },
  {
    "c": "12",
    "n": "18",
    "i": 934,
    "v": "स विसृष्टस्तथेत्युक्त्वा भ्रात्रा नैवाविशत्पुरीम् । नन्दिग्रामगतस्तस्य राज्‌यं न्यासमिवाभुनक् ॥"
  },
  {
    "c": "12",
    "n": "19",
    "i": 935,
    "v": "दृढभक्तिरिति ज्येष्ठे राज्यतृष्णापराङ्मुखः । मातुः पापस्य भरतः प्रायश्चित्तमिवाकरोत् ॥"
  },
  {
    "c": "12",
    "n": "20",
    "i": 936,
    "v": "रामोऽपि सह वैदेह्या वने वन्येन वर्तयन् । चचार सानुजः शान्तो वृद्धेक्ष्वाकुव्रतं युवा ॥"
  },
  {
    "c": "12",
    "n": "21",
    "i": 937,
    "v": "प्रभावस्तम्भितच्छायमाश्रितः स वनस्पतिम् । कदाचिदङ्के सीतायाः शिशअये किंचिदिव श्रमात् ॥"
  },
  {
    "c": "12",
    "n": "22",
    "i": 938,
    "v": "ऐन्द्रिः किल नखैस्तस्या विददार स्तनौ द्विजः । प्रियोपभोगचिह्नेषु पौरोभाग्यमिवाचरन् ॥"
  },
  {
    "c": "12",
    "n": "23",
    "i": 939,
    "v": "तस्मिन्नास्थदिषीकास्त्रं रामो रामावबोधितः । आत्मानं मुमुचे तस्मादिकेनेत्रव्ययेन सः ॥"
  },
  {
    "c": "12",
    "n": "24",
    "i": 940,
    "v": "रामस्त्वासन्नदेशत्वाद्भरतागमनं पुनः । आशङ्क्योत्सुकसारङ्गां चित्रकूटस्थलीं जहौ ॥"
  },
  {
    "c": "12",
    "n": "25",
    "i": 941,
    "v": "प्रययावातिथेयेषु वसन्नृषिकुलेषु सः । दक्षिणां दिशमृक्षेषु वार्षिकेष्विव भास्करः ॥"
  },
  {
    "c": "12",
    "n": "26",
    "i": 942,
    "v": "बभौ तमनुगच्छन्ती विदेहाधिपतेः सुता । प्रतिषिद्धापि कैकेय्या लक्ष्मीरिव गुणोन्मुखी ॥"
  },
  {
    "c": "12",
    "n": "27",
    "i": 943,
    "v": "अनसूयातिसृष्टेन पुण्यगन्धेन काननम् । सा चकाराङ्गरागेण पुष्पोञ्चलितषट्पदम् ॥"
  },
  {
    "c": "12",
    "n": "28",
    "i": 944,
    "v": "संध्याभ्रकपिशस्तस्य विरोधो नाम राक्षसः । अतिष्ठन्मार्गमावृत्य रामस्येन्दोरिव ग्रहः ॥"
  },
  {
    "c": "12",
    "n": "29",
    "i": 945,
    "v": "स जहार तयोर्मध्ये मैथिलीं लोकशोषणः । नभोनभस्ययोर्वृष्टिमवग्रह इवान्तरे ॥"
  },
  {
    "c": "12",
    "n": "30",
    "i": 946,
    "v": "तं विनिष्पिष्य काकुत्स्थौ पुरा दूषयति स्थलीम् । गन्धेनाशुचिना चेति वसुधायां निचटख्नतुः ॥"
  },
  {
    "c": "12",
    "n": "31",
    "i": 947,
    "v": "पञ्चवट्यां ततो रामः शासनात्कुम्भजन्मनः । अनपोढस्थितिस्तस्थौ विन्ध्याद्रिः प्रकृताविव ॥"
  },
  {
    "c": "12",
    "n": "32",
    "i": 948,
    "v": "रावणावरजा तत्र राघवं मदनातुरा । अभिपेदे निदाघार्ता व्यालीव मलयद्रुमम् ॥"
  },
  {
    "c": "12",
    "n": "33",
    "i": 949,
    "v": "सा सीतासंनिधावेव तं वव्रे कथितान्वया । अत्यारूढो हि नारीणामकालज्ञो मनोभवः ॥"
  },
  {
    "c": "12",
    "n": "34",
    "i": 950,
    "v": "कलत्रवानहं बाल!कनीयांसं भजस्व मे । इति रामो वृषस्यन्तीं वृषस्कन्धः शशास ताम् ॥"
  },
  {
    "c": "12",
    "n": "35",
    "i": 951,
    "v": "ज्येष्ठाभिगमनात्पूर्वं तेनाप्यनभिनन्दिताम् । साऽभूद्रामाश्रया भूयो नदीवोभयकूलभाक् ॥"
  },
  {
    "c": "12",
    "n": "36",
    "i": 952,
    "v": "संरम्भं मैथिलीहासः क्षणसौम्यां निनाय ताम् । निवातस्मिमितां वेलां चद्रोदय इवोदधेः ॥"
  },
  {
    "c": "12",
    "n": "37",
    "i": 953,
    "v": "फलमस्योपहासस्य सद्यः प्राप्स्यसि पश्य माम् । मृग्याः परिभवो व्याघ्र्यामित्यवेहि त्वया कृतम् ॥"
  },
  {
    "c": "12",
    "n": "38",
    "i": 954,
    "v": "इत्युक्त्वा मैथिलीं भर्तुरङ्केः निविशतीं भयात् । रूपं शूर्पणखा नाम्नः सदृशं प्रत्यपद्यत ॥"
  },
  {
    "c": "12",
    "n": "39",
    "i": 955,
    "v": "लक्ष्मणः प्रथमं श्रुत्वा कोकिलामञ्जुवादिनीम् । शइवाघोरस्वनां पश्चाद्बुबुधे विकृतेति ताम् ॥"
  },
  {
    "c": "12",
    "n": "40",
    "i": 956,
    "v": "पर्णशालामथ क्षिप्रं विकृष्टासिः प्रविश्य सः । वैरूप्यपौनरुक्त्येन भीषाणां तामयोजयत् ॥"
  },
  {
    "c": "12",
    "n": "41",
    "i": 957,
    "v": "सा वक्रनखधारिण्या वेणुकर्कशपर्वया । अङ्कुशाकारयाङ्गुल्या तावतर्जयदम्बरे ॥"
  },
  {
    "c": "12",
    "n": "42",
    "i": 958,
    "v": "प्राप्य चाशु जनस्थानं खरादिभ्यस्तथाविधम् । रामोपक्रममाचख्यौ रक्षःपरिभवं नवम् ॥"
  },
  {
    "c": "12",
    "n": "43",
    "i": 959,
    "v": "मुखावयवलूनां तां नैर्ऋता यत्पुरो दधुः । रामाभियायिनां तेषां तदेवाभूदमङ्गलम् ॥"
  },
  {
    "c": "12",
    "n": "44",
    "i": 960,
    "v": "उदायुधानापततस्तान्दृप्तान्प्रेक्ष्य राघवः । निदधे विजयाशंसां चापे सीतां च लक्ष्मणे ॥"
  },
  {
    "c": "12",
    "n": "45",
    "i": 961,
    "v": "एको दाशरथिः कामं यातुधानाः सहस्रशः । ते तु यावन्त एवाजौ तावांश्च ददृशे स तैः ॥"
  },
  {
    "c": "12",
    "n": "46",
    "i": 962,
    "v": "असज्जनेन काकुत्स्थः प्रयुक्तमथ दूषणम् । न चक्षमे शुभाचारः स दूषणमिवात्मनः ॥"
  },
  {
    "c": "12",
    "n": "47",
    "i": 963,
    "v": "तं शरैः प्रतिजग्राह खरत्रिशिरसौ च सः । क्रमशस्ते पुनस्तस्य चापात्सममिवोद्ययुः ॥"
  },
  {
    "c": "12",
    "n": "48",
    "i": 964,
    "v": "तैस्त्रयाणां शितैर्बाणैर्यथापूर्वविशुद्धिभिः । आयुर्देहातिगैः पीतं रुधइरं तु पतत्रिभिः ॥"
  },
  {
    "c": "12",
    "n": "49",
    "i": 965,
    "v": "तस्मिन्रामशरोत्कृत्ते बले महति रक्षसाम् । उत्थइतं ददृशेऽन्यञ्च कबन्धेभ्यो न किंचन ॥"
  },
  {
    "c": "12",
    "n": "50",
    "i": 966,
    "v": "सा बाणवर्षिणं रामं योधयित्वा सुरद्विषाम् । अप्रबोधाय सुष्वाप गृध्रच्छाये वरूथिनी ॥"
  },
  {
    "c": "12",
    "n": "51",
    "i": 967,
    "v": "राघवास्त्रविदीर्णानां रावणं प्रति रक्षसाम् । तेषां शूर्पणखैवैका दुष्प्रवृत्तिहराऽभवत् ॥"
  },
  {
    "c": "12",
    "n": "52",
    "i": 968,
    "v": "निग्रहात्स्वसुराप्तानां वधाञ्च धनदानुजः । रामेण निहितं मेने पदं दशसु मूर्धसु ॥"
  },
  {
    "c": "12",
    "n": "53",
    "i": 969,
    "v": "रक्षसा मृगरूपेण वञ्चयित्वा स रागवौ । जहार सीतां पक्षीन्द्रप्रयासक्षणविघ्नितः ॥"
  },
  {
    "c": "12",
    "n": "54",
    "i": 970,
    "v": "तौ सीतान्वेषिणौ गृध्रं लूनपक्षमपश्यताम् । प्राणैर्दशरथप्रीतेरनृणं कण्ठवर्तिभिः ॥"
  },
  {
    "c": "12",
    "n": "55",
    "i": 971,
    "v": "स रावणहृतां ताभअयां वचसाचष्ट मैथिलीम् । आत्मनः सुमहत्कर्म व्रणैरावेद्य संस्थितः ॥"
  },
  {
    "c": "12",
    "n": "56",
    "i": 972,
    "v": "तयोस्तस्मिन्नवीभूतपितृव्यापत्तिशोकयोः । पितरीवाग्निसंस्कारात्परा ववृतिरे क्रियाः ॥"
  },
  {
    "c": "12",
    "n": "57",
    "i": 973,
    "v": "वधनिर्धूतशापस्य कबन्धस्योपदेशतः । मुमूर्च्छ सख्यं रामस्य समानव्यसने हरौ ॥"
  },
  {
    "c": "12",
    "n": "58",
    "i": 974,
    "v": "स हत्वा वालिनं वीरस्तत्पदे चिरकाङ्क्षिते । धातोः स्थान इवादेशं सुग्रीवं संन्यवेशयथ् ॥"
  },
  {
    "c": "12",
    "n": "59",
    "i": 975,
    "v": "इतस्ततश्च वैदेहीमन्वेष्टुं भर्तृचोदिताः । कपयश्चेरुरार्तस्य रामस्येव मनोरथाः ॥"
  },
  {
    "c": "12",
    "n": "60",
    "i": 976,
    "v": "प्रवृत्तावुपलब्धायां तस्याः संपातिदर्शनात् । मारुतिः सागरं तीर्णः संसारमिव निर्ममः ॥"
  },
  {
    "c": "12",
    "n": "61",
    "i": 977,
    "v": "दृष्टा विचिन्वता तेन लङ्कायां राक्षसीवृता । जानकी विषवल्लीभिः परीतेव महौषधिः ॥"
  },
  {
    "c": "12",
    "n": "62",
    "i": 978,
    "v": "तस्यै भर्तुरभिज्ञानमङ्गुलीयं दददौ कपिः ॥ प्रत्युद्गतमिवानुष्णैस्तदानन्दाश्रुबिन्दुभिः ॥"
  },
  {
    "c": "12",
    "n": "63",
    "i": 979,
    "v": "निर्वाप्य प्रियसंदेशैः सीतामक्षवधोद्धतः । स ददाह पुरीं लङ्कां क्षणसोढारिनिग्रहः ॥"
  },
  {
    "c": "12",
    "n": "64",
    "i": 980,
    "v": "प्रत्यभिज्ञानरत्नं च रामायादर्शयत्कृती । हृदयं स्वयमायातं वैदेह्या इव मूर्तिमत् ॥"
  },
  {
    "c": "12",
    "n": "65",
    "i": 981,
    "v": "स प्राप हृदयन्यस्तमणिस्पर्शनिमीलितः । अपयोधरसंसर्गां प्रियालिङ्गननिर्वृतिम् ॥"
  },
  {
    "c": "12",
    "n": "66",
    "i": 982,
    "v": "श्रुत्वा रामः प्रियोदन्तं मेने तत्संगमोत्सुकः । महार्णवपरिक्षेपं लङ्कायाः परिखालघुम् ॥"
  },
  {
    "c": "12",
    "n": "67",
    "i": 983,
    "v": "स प्रतस्थेऽरिनाशाय हरिसैन्यैरनुद्रूतः । न केवलं भुवः पृष्ठे व्योम्नि संबाधवार्तिभिः ॥"
  },
  {
    "c": "12",
    "n": "68",
    "i": 984,
    "v": "निविष्टमुदधेः कूले तं प्रपेदे विभीषणः । स्नेहाद्राक्षसलक्ष्म्येव बुद्धिमाविश्य चोदितः ॥"
  },
  {
    "c": "12",
    "n": "69",
    "i": 985,
    "v": "तस्मै निशाचरैश्वर्यं प्रतिशुश्राव राघवः । काले खलु समारब्धाः फलं बध्नन्ति नीतयः ॥"
  },
  {
    "c": "12",
    "n": "70",
    "i": 986,
    "v": "स सेतुं बन्धयामास प्लवगैर्लवणाम्भसि । रसातलादिवोन्मग्नं शेषं स्वप्नाय शार्ङ्गिणः ॥"
  },
  {
    "c": "12",
    "n": "71",
    "i": 987,
    "v": "तेनोत्तीर्य पथा लङ्कां रोधयामास पिङ्गलैः । द्वितीयं हेमप्राकारं कुर्वद्भिरिव वानरैः ॥"
  },
  {
    "c": "12",
    "n": "72",
    "i": 988,
    "v": "रणः प्रववृते तत्र भीमः प्लवगरक्षसाम् । दिग्विजृम्भितकाकुत्स्थपौलस्त्यजयघोषणः ॥"
  },
  {
    "c": "12",
    "n": "73",
    "i": 989,
    "v": "पादपाविद्धपरिघः शिलानिष्पिष्टमुद्गरः । अतिशस्त्रनखन्यासः शैलरुग्णमतंगजः ॥"
  },
  {
    "c": "12",
    "n": "74",
    "i": 990,
    "v": "अथ रामशिरश्छेददर्शनोद्भ्रान्तचेतनाम् । सीतां मायेति शंसन्ती त्रिजटा समजीवयत् ॥"
  },
  {
    "c": "12",
    "n": "75",
    "i": 991,
    "v": "कामं जीवति मे नाथ इति सा विजहौ शुचम् । प्राङ्मत्वा सत्यमस्यान्तं जीविता स्मीति लज्जिता ॥"
  },
  {
    "c": "12",
    "n": "76",
    "i": 992,
    "v": "गरुडापातविश्लिष्टमेघनादास्त्रबन्धनः । दाशरथ्योः क्षणक्लेशः स्वप्नवृत्त इवाभवत् ॥"
  },
  {
    "c": "12",
    "n": "77",
    "i": 993,
    "v": "ततो बिभेद पौलस्त्यः शक्त्या वक्षसि लक्ष्मणम् । रामस्त्वनाहतोऽप्यासीद्विदीर्णहृदयः शुचा ॥"
  },
  {
    "c": "12",
    "n": "78",
    "i": 994,
    "v": "स मारुतिसमानीतमहौषधिहतव्यथः । लङ्कास्त्रीणां पुनश्चक्रे विलापाचार्यकं शरैः ॥"
  },
  {
    "c": "12",
    "n": "79",
    "i": 995,
    "v": "स नादं मेघनादस्य धनुश्चेन्द्रायुधप्रभम् । मेघस्येव शरत्कालो न किंचित्पर्यशेषयत् ॥"
  },
  {
    "c": "12",
    "n": "80",
    "i": 996,
    "v": "कुम्भकर्णः कपीन्द्रेण तुल्यावस्थः स्वसुः कृतः । रुरोध रामं शृङ्गीव टङ्कच्छिन्नमनः शिलः ॥"
  },
  {
    "c": "12",
    "n": "81",
    "i": 997,
    "v": "अकाले बोधितो भ्रात्रा प्रियस्वप्नो वृथा भवान् । रामेषुभिरितीवासौ दीर्घनिद्रां प्रवेशितः ॥"
  },
  {
    "c": "12",
    "n": "82",
    "i": 998,
    "v": "इतरण्यपि रक्षांसि पेतुर्वानरकोटिषु । रजांसि समरोत्थानि तच्छोणितनदीष्विव ॥"
  },
  {
    "c": "12",
    "n": "83",
    "i": 999,
    "v": "निर्ययावथ पौलस्त्यः पुनर्युद्धाय मन्दिरात् । अरावणमरामं वा जगदद्येति निश्चितः ॥"
  },
  {
    "c": "12",
    "n": "84",
    "i": 1000,
    "v": "रामं पदातिमालोक्य लङ्केशं च वरूथिनम् । हरियुग्यं रथं तस्मै प्रजिघाय पुरंदरः ॥"
  },
  {
    "c": "12",
    "n": "85",
    "i": 1001,
    "v": "तमाधूतध्वजपटं व्योमगङ्गोर्मिवायुभिः । देवसूतभुजालम्बी जैत्रमध्यास्त राघवः ॥"
  },
  {
    "c": "12",
    "n": "86",
    "i": 1002,
    "v": "मातलिस्तस्य माहेन्द्रमामुमोच तनुच्छदम् । यत्रोत्पलदलक्लैब्यमस्त्राण्यापुः सुरद्विषाम् ॥"
  },
  {
    "c": "12",
    "n": "87",
    "i": 1003,
    "v": "अन्योन्यदर्शनप्राप्तविक्रमावसरं चिरात् । रामरावणयोर्युद्धं चरितार्थमिवाभवत् ॥"
  },
  {
    "c": "12",
    "n": "88",
    "i": 1004,
    "v": "भुजमूर्घोरुबाहुल्यादेकोऽपि धनदानुजः । ददृशे ह्ययथापूर्वो मातृवंश इव स्थितः ॥"
  },
  {
    "c": "12",
    "n": "89",
    "i": 1005,
    "v": "जेतारं लोकपालानां स्वमुखैरर्चितेश्वरम् । रामस्तुलितकैलासमरातिं बह्वमन्यत ॥"
  },
  {
    "c": "12",
    "n": "90",
    "i": 1006,
    "v": "तस्य स्फुरति पौलस्त्यः सीतासंगमशंसिनि । निचखानाधिकक्रोधः शरं सव्येतरे भुजे ॥"
  },
  {
    "c": "12",
    "n": "91",
    "i": 1007,
    "v": "रावणस्यापि रामास्तो भित्त्वा हृदयमाशुगः । विवेश भुवमाख्यातुमुरगेभ्य इव प्रियम् ॥"
  },
  {
    "c": "12",
    "n": "92",
    "i": 1008,
    "v": "वचसैव तयोर्वाक्यमस्त्रमस्त्रेण निघ्नतोः । अन्योन्यजयसंरम्भो ववृधे वादिनोरिव ॥"
  },
  {
    "c": "12",
    "n": "93",
    "i": 1009,
    "v": "विक्रमव्यतिहारेण सामान्याऽभूद्द्वयोरपि । जयश्रीरन्तरा वेदिर्मत्तवारणयोरिव ॥"
  },
  {
    "c": "12",
    "n": "94",
    "i": 1010,
    "v": "कृतप्रतिकृतप्रीतैस्तयोर्मुक्तां सुरासुरैः । परस्परशरव्राताः पुष्पवृष्टिं न सेहिरे ॥"
  },
  {
    "c": "12",
    "n": "95",
    "i": 1011,
    "v": "अयःशङ्कुचितां रक्षः शतघ्नीमथ शत्रवे । हृतां वैवस्वतस्येव कृटाशाल्मलिमक्षिपत् ॥"
  },
  {
    "c": "12",
    "n": "96",
    "i": 1012,
    "v": "राघवो रथमप्राप्तं तामाशां च सुरद्विषाम् । अर्धचन्द्रमुखैर्बाणैश्चिच्छेद कदलीसुखम् ॥"
  },
  {
    "c": "12",
    "n": "97",
    "i": 1013,
    "v": "अमोघं संदधे चास्मै धनुष्येकधनुर्धरः । ब्राह्ममस्त्रं प्रियाशोकशल्यनिष्कर्षणौषधम् ॥"
  },
  {
    "c": "12",
    "n": "98",
    "i": 1014,
    "v": "तद्व्योम्नि शतधा भिन्नं ददृशे दीप्तिमन्मुखम् । वपुर्महोरगस्येव करालफणमण्डलम् ॥"
  },
  {
    "c": "12",
    "n": "99",
    "i": 1015,
    "v": "तेन मन्त्रप्रयुक्तेन निमेषार्धादपातयत् । स रावणशिरःपङ्क्तिमज्ञातव्रणवेदनाम् ॥"
  },
  {
    "c": "12",
    "n": "100",
    "i": 1016,
    "v": "बालार्कप्रतिमेवाप्सु वीचिभिन्ना पतिष्यतः । रराज रक्षः कायस्य कण्ठच्छेदपरम्परा ॥"
  },
  {
    "c": "12",
    "n": "101",
    "i": 1017,
    "v": "मरुतां पश्यतां तस्य शिरांसि पतितान्यपि । मनो नातिविशश्वास पुनःसंधानशङ्क्तिनाम् ॥"
  },
  {
    "c": "12",
    "n": "102",
    "i": 1018,
    "v": "अथ मदगुरुपक्षैर्लोकपालद्विपाना- मनुगतमलिवृन्दैर्गण्डभित्तीर्विहाय । उपनतमणिबन्धे मूर्ध्नि पौलस्त्यशत्रोः सुरभि सुरविमुक्तं पुष्पवर्षं पपात ॥"
  },
  {
    "c": "12",
    "n": "103",
    "i": 1019,
    "v": "यन्ता हरेः सपदि संहृतकार्मुकज्य- मापृच्छ्य राघवमनुष्ठितदेवकार्यम् । नामाङ्करावणशराङ्कितकेतुयष्टि- मूर्ध्वं रथं हरिसहस्रयुजं निनाय ॥"
  },
  {
    "c": "12",
    "n": "104",
    "i": 1020,
    "v": "रघुपतिरपि जातवेदोविशुद्धां प्रगृह्य प्रियां प्रियसुहृदि विभीषणे संगमय्य श्रियं वैरिणः । रविसुतसहितेन तेनानुयातः ससौमित्रिणा भुजविजितविमानरत्नाधिरूढः प्रतस्थे पुरीम् ॥"
  },
  {
    "c": "13",
    "n": "1",
    "i": 1021,
    "v": "अथात्मनः शब्दगुणं गुणज्ञः पदं विमानेन विगाहमानः । रत्नाकरं वीक्ष्य मिथः स जायां रामाभिधानो हरिरित्युवाच ॥"
  },
  {
    "c": "13",
    "n": "2",
    "i": 1022,
    "v": "वैदेहि! पश्याऽऽमलयाद्विभक्तं मत्सेतुना फेनिलमम्बुराशिम् । छायापथेनेव शरत्प्रसन्नमाकाशमाविष्कृतचारुतारम् ॥"
  },
  {
    "c": "13",
    "n": "3",
    "i": 1023,
    "v": "गुरोर्यियक्षोः कपिलेन मेध्ये रसातलं संक्रमिते तुरंगे । तदर्थमुर्वीमवदारयद्भिः पूर्वैः किलायं परिवर्धितो नः ॥"
  },
  {
    "c": "13",
    "n": "4",
    "i": 1024,
    "v": "गर्भं दधत्यर्कमरीचयोऽस्माद्विवृद्धिमत्राश्नुवते वसूनि । अबिन्धनं वह्निमसौ बिभर्ति प्रह्लादनं ज्योतिरजन्यनेन ॥"
  },
  {
    "c": "13",
    "n": "5",
    "i": 1025,
    "v": "तां तामवस्थां प्रतिपद्यमानं स्थितं दश व्याप्य दिशो महिम्ना । विष्णोरिवास्यानवधारणीयमीदृक्तया रूपमियत्तया वा ॥"
  },
  {
    "c": "13",
    "n": "6",
    "i": 1026,
    "v": "नाभिप्ररूढाम्बुरुहासनेन संस्तूयमानः प्रथमेन धात्रा । अमुं युगान्तोचितयोगनिद्रः संहृत्य लोकान्पुरुषोऽधिशेते ॥"
  },
  {
    "c": "13",
    "n": "7",
    "i": 1027,
    "v": "पक्षच्छिदा गोत्रभिदात्तगन्धाः शरण्यमेनं शतशो महीध्राः । नृपा इवोपप्लविनः परेभ्यो धर्मोत्तरं मध्यममाश्रयन्ते ॥"
  },
  {
    "c": "13",
    "n": "8",
    "i": 1028,
    "v": "रसातलादादिभवेन पुंसा भुवः प्रयुक्तोद्वहनक्रियायाः । अस्याच्छमम्मः प्रलयप्रवृद्धं मुहूर्तवक्राभरणं बभूव ॥"
  },
  {
    "c": "13",
    "n": "9",
    "i": 1029,
    "v": "मुखार्पणेषु प्रकृतिप्रगल्भाः स्वयं तरंगाधरदानदक्षः । अनन्यसामान्यकलत्रवृत्तिः पिबत्यसौ पाययते च सिन्धूः ॥"
  },
  {
    "c": "13",
    "n": "10",
    "i": 1030,
    "v": "ससत्त्वमादाय नदीमुखाम्भः संमीलयन्तो विवृताननत्वात् । अमी शिरोभिस्तिमयः सरन्ध्रैरूर्ध्वं वितन्वन्ति जलप्रवाहान् ॥"
  },
  {
    "c": "13",
    "n": "11",
    "i": 1031,
    "v": "मातंगनक्रैः सहसोत्पतद्भिन्नान्द्विधा पश्य समुद्रफेनान् । कपोलसंसर्पितया य एषां व्रजन्ति कर्णक्षणचामरत्वम् ॥"
  },
  {
    "c": "13",
    "n": "12",
    "i": 1032,
    "v": "वेलानिलाय प्रसृता भुजंगा वहोर्मिविस्फूर्जथुनिर्विशेषाः । सूर्यांशुसंपर्कसमृद्धरागैर्व्यज्यन्त एते मणिभिः फणस्थैः ॥"
  },
  {
    "c": "13",
    "n": "13",
    "i": 1033,
    "v": "तवाधरस्पर्धिषु विद्रुमेषु पर्यस्तमेतत्सहसोर्मिवेगात् । ऊर्ध्वाङ्कुरप्रोतमुखं कथंचित्क्लेशादपक्रामति शङ्खयूथम् ॥"
  },
  {
    "c": "13",
    "n": "14",
    "i": 1034,
    "v": "प्रवृत्तमात्रेण पयांसि पातुमावर्तवेगाद्भ्रमता घनेन । आभाति भूयिष्ठमयं समुद्रः प्रमध्यमानो गिरिणेव भूयः ॥"
  },
  {
    "c": "13",
    "n": "15",
    "i": 1035,
    "v": "दूरादयश्चक्रनिभस्य तन्वी तमालतालीवनराजिनीला । आभाति वेला लवणाम्बुराशेर्धारानिबद्धेव कलङ्करेखा ॥"
  },
  {
    "c": "13",
    "n": "16",
    "i": 1036,
    "v": "वेलानिलः केतकरेणुभिस्ते संभावयत्याननमायताक्षि! । मामक्षमं मण्डनकालहानेर्वेत्तीव बिम्बाधरबद्धतृष्णम् ॥"
  },
  {
    "c": "13",
    "n": "17",
    "i": 1037,
    "v": "एते वयं सैकतभिन्नशुक्तिपर्यस्तमुक्तापटलं पयोधेः । प्राप्ता मुहूर्तेन विमानवेगात्कूलं फलावर्जितपूगमालम् ॥"
  },
  {
    "c": "13",
    "n": "18",
    "i": 1038,
    "v": "कुरुष्व तावत्करभोरु! पश्चान्मार्गे मृगप्रेक्षिणि! दृष्टिपातम् । एषा विदूरीभवतः समुद्रात्सकानना निष्पततीव भूमिः ॥"
  },
  {
    "c": "13",
    "n": "19",
    "i": 1039,
    "v": "क्वचित्पथा संचरते सुराणां क्वचिद्धनानां पततां क्वचिञ्च । यथाविधो मे मनसोऽभिलाषः प्रवर्तते पश्य तथा विमानम् ॥"
  },
  {
    "c": "13",
    "n": "20",
    "i": 1040,
    "v": "असौ महेन्द्रद्विपदानगन्धिस्त्रिमार्गगावीचिविमर्दशीतः । आकाशवायुर्दिनयौवनोत्थानाचामति स्वेदलवान्मुखे ते ॥"
  },
  {
    "c": "13",
    "n": "21",
    "i": 1041,
    "v": "करेण वातायनलम्बितेन स्पृष्टस्त्वया चण्डि! कुतूहलिन्या । आमुञअचतीवाभरणं द्वितीयमुद्भिन्नविद्युद्वलयो घनस्ते ॥"
  },
  {
    "c": "13",
    "n": "22",
    "i": 1042,
    "v": "अमी जनस्थानमपोढविघ्नं मत्वा समारब्धनवोटजानि । अध्यासते चीरभृतो यथास्वं चिरोज्झितान्याश्रममण्डलानि ॥"
  },
  {
    "c": "13",
    "n": "23",
    "i": 1043,
    "v": "सैषा स्थली यत्र विचिन्वता त्वां भ्रष्टां मया नूपुरमेकमुर्व्याम् । अदृश्यत त्वञ्चरणारविन्दविश्लेषदुःखादिव बद्धमौनम् ॥"
  },
  {
    "c": "13",
    "n": "24",
    "i": 1044,
    "v": "त्वं रक्षसा भीरु! यतोऽपनीता तं मार्गमेताः कृपया लता मे । अदर्शयन्वक्तुमशक्नुवत्यः शाखाभिरावर्जितपल्लवाभिः ॥"
  },
  {
    "c": "13",
    "n": "25",
    "i": 1045,
    "v": "मृग्यश्च दर्भाङ्कुरनिर्व्यपेक्षास्तवागतिज्ञं समबोधयन्माम् । व्यापारयन्त्यो दिशि दक्षिणस्यामुत्पक्ष्मराजीनि विलोचनानि ॥"
  },
  {
    "c": "13",
    "n": "26",
    "i": 1046,
    "v": "एतद्गिरेर्माल्यवतः पुरस्तादाविर्भवत्यम्बरलेखि श्रृङ्गम् । नवं पयो यत्र घनैर्मया च त्वद्विप्रयोगाश्रु समं विसृष्टम् ॥"
  },
  {
    "c": "13",
    "n": "27",
    "i": 1047,
    "v": "गन्धश्च धाराहतपल्वलानां कादम्बमर्धोद्गतकेसरं च । स्निग्धाशअच केकाः शिखिनां बभूवुर्यस्मिन्नसह्यानि विनात्वया मे ॥"
  },
  {
    "c": "13",
    "n": "28",
    "i": 1048,
    "v": "पूर्वानुभूतं स्मरता च यत्र कम्पोत्तरं भीरु! तवोपगूढम् । गुहाविसारीण्यतिवाहितानि मया कथंचिद्धनगर्जितानि ॥"
  },
  {
    "c": "13",
    "n": "29",
    "i": 1049,
    "v": "आसारसिक्तक्षितिबाष्पयोगान्मामक्षिणोद्यत्र विभिन्नकोशैः । विडम्ब्यमाना नवकन्दलैस्ते विवाहधूमारुणलोचनश्रीः ॥"
  },
  {
    "c": "13",
    "n": "30",
    "i": 1050,
    "v": "उपान्तवानीरवनोपगूढान्यालक्ष्यपारिप्लवसारसानि । दूरावतीर्णा पिबतीव खेदादमूनि पम्पासलिलानि दृष्टिः ॥"
  },
  {
    "c": "13",
    "n": "31",
    "i": 1051,
    "v": "अत्रावियुक्तानि रथाङ्गनाम्नामन्योन्यदत्तोत्पलकेसराणि । द्वन्द्वानि दूरान्तरवर्तिना ते मया प्रिये! सस्पृहमीक्षितानि ॥"
  },
  {
    "c": "13",
    "n": "32",
    "i": 1052,
    "v": "इमां तटाशोकलतां च त्वीं स्तनाभिरामस्तबकाभिनम्राम् । त्वत्प्राप्तिबुद्ध्या परिरब्धुकामः सौमित्रिणा साश्रुरहं निषिद्धः ॥"
  },
  {
    "c": "13",
    "n": "33",
    "i": 1053,
    "v": "अमूर्विमानान्तरलम्बिनीनां श्रुत्वा स्वनं काञ्चनकिङ्किणीनाम् । प्रत्युद्द्रजन्तीव खमुत्पतन्त्यो गोदावरीसारसपङ्क्तयस्त्वाम् ॥"
  },
  {
    "c": "13",
    "n": "34",
    "i": 1054,
    "v": "एषा त्वया पेशलमध्ययापि घटाम्बुसंवर्धितबालचूता । आनन्दयत्युन्मुखकृष्णसारा दृष्टा चिरात्पञ्चवटी मनो मे ॥"
  },
  {
    "c": "13",
    "n": "35",
    "i": 1055,
    "v": "अत्रानुगोदं मृगयानिवृत्तस्तरंगवातेन विनीतखेदः । रहस्त्वदुत्सङ्गनिषण्णमूर्धा स्मरामि वानीरगृहेषु सुप्तः ॥"
  },
  {
    "c": "13",
    "n": "36",
    "i": 1056,
    "v": "भ्रूमेदमात्रेण पदान्मघोनः प्रभ्रंशयां यो नहुषं चकार । तस्याविलाम्भः परिशुद्धिहेतोर्भौमो मुनेः स्थआनपरिग्रहोऽयम् ॥"
  },
  {
    "c": "13",
    "n": "37",
    "i": 1057,
    "v": "त्रेताग्निधूमाग्रमनिन्द्यकीर्तेस्तस्येदमाक्रान्तविमानमार्गम् । घ्रात्वा हविर्गन्धि रजोविमुक्तः समश्नुते मेलघिमानमात्मा ॥"
  },
  {
    "c": "13",
    "n": "38",
    "i": 1058,
    "v": "एतन्मुनेर्मानिनि! शातकर्णेः पञ्चाप्सरो नाम विहारवारि । आभाति पर्यन्तवनं विदूरान्मेघान्तरालक्ष्यमिवेन्दुबिम्बम् ॥"
  },
  {
    "c": "13",
    "n": "39",
    "i": 1059,
    "v": "पुरा स दर्भाङ्कुरमात्रवृत्तिश्चरन्मृगैः सार्धमृषिर्मघोनाः । समाधिभीतेन किलोपनीतः पञ्चाप्सरोयौवनकूटबन्धम् ॥"
  },
  {
    "c": "13",
    "n": "40",
    "i": 1060,
    "v": "तस्यायमन्तर्हितसौधभाजः प्रसक्तसंगीतमृदङ्गघोषः । वियद्गतः पुष्पकचन्द्रशालाः क्षणं प्रतिश्रुन्मुखराः करोति ॥"
  },
  {
    "c": "13",
    "n": "41",
    "i": 1061,
    "v": "हविर्भुजामेधवतां चतुर्णां मध्ये ललाटंतपसप्तसप्तिः । असौ तपस्यत्यपरस्तपस्वी नाम्ना सुतीक्ष्णश्चरितेन दान्तः ॥"
  },
  {
    "c": "13",
    "n": "42",
    "i": 1062,
    "v": "अमुं सहासप्रहितेक्षणानि व्याजार्धसंदर्शितमेखलानि । नालं विकर्तुं जनितेन्द्रशङ्कं सुराङ्गनाविभ्रमचेष्टितानि ॥"
  },
  {
    "c": "13",
    "n": "43",
    "i": 1063,
    "v": "एषोऽक्षमालावलयं मृगाणां कण्डूयितारं कुशसूचिलावम् । सभाजने मे भुजमूर्ध्वबाहुः सव्येतरं प्राध्वमितः प्रयुङ्क्ते ॥"
  },
  {
    "c": "13",
    "n": "44",
    "i": 1064,
    "v": "वाचंयमत्वात्प्रणतिं ममैष कम्पेन किंचित्प्रतिगृह्य मूर्ध्नः । दृष्टिं विमानव्यवधानमुक्तां पुनः सहस्रार्चिषि संनिधत्ते ॥"
  },
  {
    "c": "13",
    "n": "45",
    "i": 1065,
    "v": "अदः शरण्यं शरभङ्गनाम्नस्तपोवनं पावनमाहिताग्नेः । चिराय संतर्प्य समिद्भिरग्निं यो मन्त्रपूतां तनुमप्यहौषीत् ॥"
  },
  {
    "c": "13",
    "n": "46",
    "i": 1066,
    "v": "छायाविनीताध्वपरिश्रमेषु भूयिष्ठसंभाव्यफलेष्वमीषु । तस्यातिथीनामधुना सपर्या स्थइता सुपुत्रेष्विव पादपेषु ॥"
  },
  {
    "c": "13",
    "n": "47",
    "i": 1067,
    "v": "धारास्वनोद्गारिदरीमुखोऽसौ श्रृङ्गाग्रलग्नाम्बुजवप्रपङ्कः । बध्नाति मे बन्धुरगात्रि! चक्षुर्दृप्तः ककुद्मानिव चित्रकूटः ॥"
  },
  {
    "c": "13",
    "n": "48",
    "i": 1068,
    "v": "एषा प्रसन्नस्तिमितप्रवाहा सरिद्विदूरान्तरभावतन्वी । मन्दाकिनी भाति नगोपकण्ठे मुक्तावली कण्ठगतेव भूमेः ॥"
  },
  {
    "c": "13",
    "n": "49",
    "i": 1069,
    "v": "अयं सुजातोऽनुगिरं तमालः प्रवालमादाय सुगन्धि यस्य । यवाङ्कुरापाण्डुकपोलशोभी मयावतंसः परिकल्पितस्ते ॥"
  },
  {
    "c": "13",
    "n": "50",
    "i": 1070,
    "v": "अनिग्रहत्रासविनीतसत्त्वमपुष्पलिङ्गात्फलबन्धिवृक्षम् । वनं तपःसाधनमेतदत्रेराविष्कृतोदग्रतरप्रभावम् ॥"
  },
  {
    "c": "13",
    "n": "51",
    "i": 1071,
    "v": "अत्राभिषेकाय तपोधनानां सप्तर्षिहस्तोद्धृतहेमपद्माम् । प्रवर्तयामास किलानसूया त्रिस्रोतसं त्र्यम्बकमौलिमालाम् ॥"
  },
  {
    "c": "13",
    "n": "52",
    "i": 1072,
    "v": "वीरसनैर्ध्यानजुषामृषीणाममी समध्यासितवेदिमध्याः । निवातनिष्कम्पतया विभान्ति योगाधिरूढा इव शाखिनोऽपि ॥"
  },
  {
    "c": "13",
    "n": "53",
    "i": 1073,
    "v": "त्वया पुरस्तादुपयाचितो यः सोऽयं वटः श्याम इति प्रतीतः । राशिर्मणीनामिव गारुडानां सपद्मरागः फलितो विभाति ॥"
  },
  {
    "c": "13",
    "n": "54",
    "i": 1074,
    "v": "क्वचित्प्रभालेपिभिरिन्द्रनीलैर्मुक्तामयी यष्टिरिवानुविद्धा । अन्यत्र माला सितपङ्कजानामिन्दीवरैरुत्खचितान्तरेव ॥"
  },
  {
    "c": "13",
    "n": "55",
    "i": 1075,
    "v": "क्वचित्खगानां प्रियमानसानां कादम्बसंसर्गवतीव पङ्क्तिः । अन्यत्र कालागुरुदत्तपत्रा भक्तिर्भुवश्चन्दनकल्पितेव ॥"
  },
  {
    "c": "13",
    "n": "56",
    "i": 1076,
    "v": "क्वचित्प्रभा चान्द्रमसी तमोभिश्छायाविलीनैः शबलीकृतेव । अन्यत्र शुभ्रा शरदभ्रलेखा रन्ध्रेष्विवालक्ष्यनभः प्रदेशा ॥"
  },
  {
    "c": "13",
    "n": "57",
    "i": 1077,
    "v": "क्वचिञ्च कृष्णोरगभूषणेव भस्माङ्गरागा तनुरीश्वरस्य । पश्यानवद्याङअगि! विभाति गङ्गा भिन्नप्रवाहा यमुनातरङ्गैः ॥"
  },
  {
    "c": "13",
    "n": "58",
    "i": 1078,
    "v": "समुद्रपत्न्योर्जलसंनिपाते पूतात्मनामत्र किलाभिषेकात् । तत्त्वावबोधेन विनापि भूयस्तनुत्यजां नास्ति शरीरबन्धः ॥"
  },
  {
    "c": "13",
    "n": "59",
    "i": 1079,
    "v": "पुरं निषादाधिपतेरिदं तद्यस्मिन्मया मौलिमणिं विहाय । जटासु बद्धास्वरुदत्सुमन्त्रः कैकेयि! कामाः फलितास्तवेति ॥"
  },
  {
    "c": "13",
    "n": "60",
    "i": 1080,
    "v": "पयोधरैः पुण्यजनाङ्गनानां निर्विष्टहेमाम्बुजरेणु यस्याः । ब्राह्मं सरः कारणमाप्तवाचो बुद्धेरिवाव्यक्तमुदाहरन्ति ॥"
  },
  {
    "c": "13",
    "n": "61",
    "i": 1081,
    "v": "जलानि या तीरनिखातयूपा वहत्ययोध्यामनु राजधानीम् । तुरंगमेधावभृथावतीर्णैरिक्ष्वाकुभिः पुण्यतरीकृतानि ॥"
  },
  {
    "c": "13",
    "n": "62",
    "i": 1082,
    "v": "यां सैकतोत्सङ्गसुखोचितानां प्राज्यैः पयोभिः परिवर्धितानाम् । सामान्यधात्रीमिव मानसं मे संभावयत्युत्तरकोसलानाम् ॥"
  },
  {
    "c": "13",
    "n": "63",
    "i": 1083,
    "v": "सेयं मदीया जननीव तेन मान्येन राज्ञा सरयूर्वियुक्ता । दूरे वसन्तं शिशिरानिलैर्मां तरंगहस्तैरुपगूहतीव ॥"
  },
  {
    "c": "13",
    "n": "64",
    "i": 1084,
    "v": "विरक्तसंध्याकपिशं परस्ताद्यतो रजः पार्थिवमुज्जिहीते । शङ्के हनूमत्कथितप्रवृत्तिः प्रत्युद्गतो मां भरतः ससैन्यः ॥"
  },
  {
    "c": "13",
    "n": "65",
    "i": 1085,
    "v": "अद्धा श्रियं पालितसंगराव प्रत्यर्पयिष्यत्यनघां स साधुः । हत्वा निवृत्ताय मृधे खरादीन्संरक्षितां त्वामिव लक्ष्मणो मे ॥"
  },
  {
    "c": "13",
    "n": "66",
    "i": 1086,
    "v": "असौ पुरस्कृत्य गुरुं पदातिः पश्चादवस्थापितवाहिनीकः । वृद्धैरमात्यैः सह चीरवासा मामर्ध्यपाणिर्भरतोऽभ्युपैति ॥"
  },
  {
    "c": "13",
    "n": "67",
    "i": 1087,
    "v": "पित्रा विसृष्टां मदपेक्षया यः श्रियं युवाप्यङअकगतामभोक्ता । इयन्ति वर्षाणि तया सहोग्रमभ्यस्यतीव व्रतमासिधारम् ॥"
  },
  {
    "c": "13",
    "n": "68",
    "i": 1088,
    "v": "एतावदुक्तवति दाशरथौ तदीया- मिच्छां विमानमधिदेवतया विदित्वा । ज्योतिष्पथादवततार सविस्मयाभि- रुद्धीक्षितं प्रकृतिभिर्भरतानुगाभिः ॥"
  },
  {
    "c": "13",
    "n": "69",
    "i": 1089,
    "v": "तस्मात्पुरःसरबिभीषणदर्शितेन सेवाविचक्षणहरीश्वरदत्तहस्तः । यानादवातरददूरमहीतलेन मार्गेण भङ्गिरचितस्फटिकेन रामः ॥"
  },
  {
    "c": "13",
    "n": "70",
    "i": 1090,
    "v": "इक्ष्वाकुवंशगुरवे प्रयतः प्रणम्य स भ्रातरं भरतमर्घ्यपरिग्रहान्ते । पर्यश्रुरस्वजत मूर्धनि चोपजघ्नौ तद्भक्त्यपोढपितृराज्यमहाभिषेके ॥"
  },
  {
    "c": "13",
    "n": "71",
    "i": 1091,
    "v": "श्मश्रुप्रवृद्धिजनिताननविक्रियांश्च प्लक्षान्प्ररोहजटिलानिव मन्त्रिवृद्धान् । अन्वग्रहीत्प्रणमतः शुभदृष्टिपातै- वार्तानुयोगमधुराक्षरया च वाचा ॥"
  },
  {
    "c": "13",
    "n": "72",
    "i": 1092,
    "v": "दुर्जातबन्धुरयमृक्षहरीश्वरो मे पौलस्त्य एष समरेषु पुरःप्रहर्ता । इत्यादृतेन कथितौ रघुनन्दनेन व्युत्क्रम्य लक्ष्मणमुभौ भरतो ववन्दे ॥"
  },
  {
    "c": "13",
    "n": "73",
    "i": 1093,
    "v": "सौमित्रिणा तदनु संससृजे स चैन- मुत्थाप्य नम्रशिरसं भृशमालिलिङ्ग । रूदेन्द्रजित्प्रहरणव्रणकर्कशेन क्लिश्यन्निवास्य भुजमध्यमुरःस्थलेन ॥"
  },
  {
    "c": "13",
    "n": "74",
    "i": 1094,
    "v": "रामाज्ञया हरिचमूपतयस्तदानीं कृत्वा मनुष्यवपुरारुरुहुर्गजेन्द्रान् । तेषु क्षरत्सु बहुधा मदवारिधाराः शैलाधिरोहणसुखान्युपलेभिरे ते ॥"
  },
  {
    "c": "13",
    "n": "75",
    "i": 1095,
    "v": "सानुप्लवः प्रभुरपि क्षणदाचराणां भेजे रथान्दशरथप्रभवानुशिष्टः । मायाविकल्परचितैरपि ये तदीयै- र्न स्यन्दनैस्तुलितकृत्रिमभक्तिशोभाः ॥"
  },
  {
    "c": "13",
    "n": "76",
    "i": 1096,
    "v": "भूयस्ततो रघुपतिर्विलसत्पताक- मध्यास्त कामगति सावरजो विमानम् । दोषातनं बुधबृहस्पतियोगदृश्य- स्तारापतिस्तरलविद्युदिवाभ्रवृन्दम् ॥"
  },
  {
    "c": "13",
    "n": "77",
    "i": 1097,
    "v": "तत्रेश्वरेण जगतां प्रलयादिवोर्वीं वर्षात्ययेन रुचमभ्रघनादिवेन्दोः । रामेण मैथिलसुतां दशकण्ठकृच्छ्रा- त्प्रत्युद्धतां धृतिमतीं भरतो ववन्दे ॥"
  },
  {
    "c": "13",
    "n": "78",
    "i": 1098,
    "v": "लङ्केश्वरप्रणतिभङ्गदृढव्रतं त- द्वन्द्यं युगं चरणयोर्जनकात्मजायाः । ज्येष्ठानुवृत्तिजटिलं च शिरोऽस्य साधो- रन्योन्यपावनमभूदुभयं समेत्य ॥"
  },
  {
    "c": "13",
    "n": "79",
    "i": 1099,
    "v": "क्रोशार्धं प्रकृतिपुरःसरेण गत्वा काकुत्स्थः स्तिमितजवेन पुष्पकेण । शत्रुघ्नप्रतिविहितोपकार्यमार्यः साकेतोपवनमुदारमध्युवास ॥"
  },
  {
    "c": "14",
    "n": "1",
    "i": 1100,
    "v": "भर्तुऋ प्रणाशादथ शोचनीयं दशान्तरं तत्र समं प्रपन्ने । अपश्यतां दाशरथी जनन्यौ छेदादिवोपघ्नतरोर्व्रतत्यौ ॥"
  },
  {
    "c": "14",
    "n": "2",
    "i": 1101,
    "v": "उभावुभाभ्यां प्रणतौ हतारी यथाक्रमं विक्रमशोभिनौ तौ । विस्पष्टमस्नान्धतया न दृष्टौ ज्ञातौ सुतस्पर्शसुखोपलम्भात् ॥"
  },
  {
    "c": "14",
    "n": "3",
    "i": 1102,
    "v": "आनन्दजः शोकजमश्रु बाष्पस्तयोरशीतं शिशिरो बिभेद । गङ्गासरय्वोर्जलमुष्णतप्तं हिमाद्रिनिस्यन्द इवावतीर्णः ॥"
  },
  {
    "c": "14",
    "n": "4",
    "i": 1103,
    "v": "ते पुत्रयोर्नैर्ऋतशस्त्रमार्गानार्द्रानिवाङ्गे सदयं स्पृशन्त्यौ । अपीप्सितं क्षत्रकुलाङ्गनानां न वीरसूशब्दमकामयेताम् ॥"
  },
  {
    "c": "14",
    "n": "5",
    "i": 1104,
    "v": "क्लेशावहा भर्तुरलक्षणाहं सीतेति नाम स्वमुदीरयन्ती । स्वर्गप्रतिष्ठस्य गुरोर्महिष्यावभक्तिभेदेन वधूर्ववन्दे ॥"
  },
  {
    "c": "14",
    "n": "6",
    "i": 1105,
    "v": "उत्तिष्ठ वत्से! ननु सानुजोऽसौ वृत्तेन भर्ता शुचिना तवैव । कृच्छ्रं महत्तीर्ण इति प्रियार्हां तामूचतुस्ते प्रियमप्यमिथ्या ॥"
  },
  {
    "c": "14",
    "n": "7",
    "i": 1106,
    "v": "अथाभिषेकं रघुवंशकेतोः प्रारब्धमानन्दजलैर्जनन्योः । निर्वर्तयामासुरमात्यवृद्धास्तीर्थाहृतैः काञ्चनकुम्भतोयैः ॥"
  },
  {
    "c": "14",
    "n": "8",
    "i": 1107,
    "v": "सरित्समुद्रान्सरसीश्च गत्वा रक्षःकपीन्द्रैरुपपादितानि । तस्थापतन्मूर्ध्नि जलानि जिष्णोर्विन्ध्यस्य मेघप्रभवा इवापः ॥"
  },
  {
    "c": "14",
    "n": "9",
    "i": 1108,
    "v": "तपस्विवेषक्रिययापि तावद्यः प्रेक्षणीयः सुतरां बभूव । राजेन्द्रनेपथ्यविधानशोभा तस्योदितासीत्पुनरुक्तदोषा ॥"
  },
  {
    "c": "14",
    "n": "10",
    "i": 1109,
    "v": "स मौलरक्षोहरिभिः सैसन्यस्तूर्यस्वनानन्दितपौरवर्गः । विवेश सौधोद्गतलाजवर्षामुत्तोरणामन्वयराजधानीम् ॥"
  },
  {
    "c": "14",
    "n": "11",
    "i": 1110,
    "v": "सौमित्रिणा सावरजेन मन्दमाधूतबालव्यजनो रथस्थः । धृतातपत्रो भरतेन साक्षादुपायसंघात इव प्रवृद्धः ॥"
  },
  {
    "c": "14",
    "n": "12",
    "i": 1111,
    "v": "प्रासादकालागुरुधूमराजिस्तस्याः पुरो वायुवशेन भिन्ना । वनान्निवृत्तेन रघूत्तमेन मुक्ता स्वयं वेणिरिवाबभासे ॥"
  },
  {
    "c": "14",
    "n": "13",
    "i": 1112,
    "v": "श्वश्रूजनानुषअठितचारुवेषां कर्णीरथस्थां रघुवीरपत्नीम् । प्रासादवातायनदृशअयबन्धैः साकेतनार्योऽञ्जलिभिः प्रणेमुः ॥"
  },
  {
    "c": "14",
    "n": "14",
    "i": 1113,
    "v": "स्फुरत्प्रभामण्डलमानसूयं सा ब्रिभ्रती शाश्वतमङ्गरागम् । रराज शुद्धेति पुनः स्वपुर्यै संदर्शिता वह्निगतेव भर्त्रा ॥"
  },
  {
    "c": "14",
    "n": "15",
    "i": 1114,
    "v": "वेश्मानि रामः परिबर्हवन्ति विश्राण्य सौहार्दनिधिः सुहृद्भ्यः । बाष्पायमाणो बलिमन्निकेतमालेख्यशेषस्य पितुर्विवेश ॥"
  },
  {
    "c": "14",
    "n": "16",
    "i": 1115,
    "v": "कृताञ्जलिस्तत्र यदम्ब! सत्यान्नाभ्रश्यत स्वर्गफलाद्गुरुर्नः । तञ्चिन्त्यमानं सुकृतं तवेति जहार लज्जां भरतस्य मातुः ॥"
  },
  {
    "c": "14",
    "n": "17",
    "i": 1116,
    "v": "तथैव सुग्रीवबिभीषणादीनुपाचरत्कृत्रिमसंविधाभिः । संकल्पमात्रोदितसिद्धयस्ते क्रान्ता यथा चेतसि विस्मयेन ॥"
  },
  {
    "c": "14",
    "n": "18",
    "i": 1117,
    "v": "सभाजनायोपगतान्स दिव्यान्मुनीन्पुरस्कृत्य हतस्य शत्रोः । शुश्राव तेभ्यः प्रभवादि वृत्तं स्वविक्रमे गौरवमादधानम् ॥"
  },
  {
    "c": "14",
    "n": "19",
    "i": 1118,
    "v": "प्रतिप्रयातेषु तपोधनेषु सुखादविज्ञातगतार्धमासान् । सीतास्वहस्तोपहृताग्र्यपूजान्रक्षःकपीन्द्रान्विससर्ज रामः ॥"
  },
  {
    "c": "14",
    "n": "20",
    "i": 1119,
    "v": "तञ्चात्मचिन्तासुलभं विमानं हृतं सुरारेः सह जीवितेन । कैलासनाथोद्वहनाय भूयः पुष्पं दिवः पुष्पकमन्वमंस्त ॥"
  },
  {
    "c": "14",
    "n": "21",
    "i": 1120,
    "v": "पितुर्नियोगाद्वनवासमेवं निस्तीर्य रामः प्रतिपन्नराज्यः । धर्मार्थकामषु समां प्रपेदे यथा तथैवावरजेषु वृत्तिम् ॥"
  },
  {
    "c": "14",
    "n": "22",
    "i": 1121,
    "v": "सर्वासु मातृष्वपि वत्सलत्वात्स निर्विशेषप्रतिपत्तिरासीत् । षडाननापीतपयोधरासु नेता चमूनामिव कृत्तिकासु ॥"
  },
  {
    "c": "14",
    "n": "23",
    "i": 1122,
    "v": "तेनार्थवाँल्लोभपराङ्मुखेन तेन घ्नता विघ्नभयं क्रियावान् । तेनास लोकः पितृमान्विनेत्रा तेनैव शोकापनुदेव पुत्री ॥"
  },
  {
    "c": "14",
    "n": "24",
    "i": 1123,
    "v": "स पौरकार्याणि समीक्ष्य काले रेमे विदेहाधिपतेर्दुहित्रा । उपस्थितश्चारु वपुस्तदीयं कृत्वोपभोगोत्सुकयेव लक्ष्म्या ॥"
  },
  {
    "c": "14",
    "n": "25",
    "i": 1124,
    "v": "तयोर्यथाप्रार्थितमिन्द्रियार्थानासेदुषोः सद्मसु चित्रवत्सु । प्राप्तानि दुःखान्यपि दण्डकेषु संचिन्त्यमानानि सुखान्यभूवन् ॥"
  },
  {
    "c": "14",
    "n": "26",
    "i": 1125,
    "v": "अथाधिकस्निग्धविलोचनेन मुखेन सीता शरपाण्डुरेण । आनन्दयित्री परिणेतुरासीदनक्षरव्यञ्जितदोहदेन ॥"
  },
  {
    "c": "14",
    "n": "27",
    "i": 1126,
    "v": "तामङ्कमारोप्य कृशाङ्गयष्टं वर्णान्तराक्रान्तपयोधराग्राम् । विलज्जमानां रहसि प्रतीतः पप्रच्छ रामां रमणोऽभिलाषम् ॥"
  },
  {
    "c": "14",
    "n": "28",
    "i": 1127,
    "v": "सा दष्टनीवारबलीनि हिंस्रैः संबद्धवैखानसकन्यकानि । इयेष भूयः कुशवन्ति गन्तुं भागीरथीतीरतपोवनानि ॥"
  },
  {
    "c": "14",
    "n": "29",
    "i": 1128,
    "v": "तस्यै प्रतिश्रुत्य रघुप्रवीरस्तदीप्सितं पार्श्वचरानुयातः । आलोकयिष्यन्मुदितामयोध्यां प्रासादमभ्रंलिहमारुरोह ॥"
  },
  {
    "c": "14",
    "n": "30",
    "i": 1129,
    "v": "ऋद्धापणं राजपथं स पश्यन्विगाह्यमानां सरयूं च नौभिः । विलासिभिश्चाध्युषितानि पौरैः पुरोपकण्ठोपवनानि रेमे ॥"
  },
  {
    "c": "14",
    "n": "31",
    "i": 1130,
    "v": "स किंवदन्तीं वदतां पुरोगः स्ववृत्तमुद्दिश्य विशुद्धवृत्तः । स र्पाधिराजोरुभुजोऽपसर्पं पप्रच्छ भद्रं विजितारिभद्रः ॥"
  },
  {
    "c": "14",
    "n": "32",
    "i": 1131,
    "v": "निर्बन्धपृष्टः स जगाद सर्वं स्तुवन्ति पौराश्चरितं त्वदीयम् । अन्यत्र रक्षोभवनोषितायाः परिग्रहान्मानवदेव! देव्याः ॥"
  },
  {
    "c": "14",
    "n": "33",
    "i": 1132,
    "v": "कलत्रनिन्दागुरुणा किलैवमभ्याहतं कीर्तिविपर्ययेण । अयोघनेनाय इवाभितप्तं वैदेहिबन्धोर्हृदयं विदद्रे ॥"
  },
  {
    "c": "14",
    "n": "34",
    "i": 1133,
    "v": "किमात्मनिर्वादकथामुपेक्षे जायामदोषामुत संत्यजामि । इत्येकपक्षाश्रयविक्लवत्वादासीत्स दोलाचलचित्तवृत्तिः ॥"
  },
  {
    "c": "14",
    "n": "35",
    "i": 1134,
    "v": "निश्चित्य चानन्यनिवृत्ति वाच्यं त्यागेन पत्न्याः परिमार्ष्टुमैच्छत् । अपि स्वदेहात्किमुतेन्द्रियार्थाद्यशोधनानां हि यशो गरीयः ॥"
  },
  {
    "c": "14",
    "n": "36",
    "i": 1135,
    "v": "स संनिपात्यावरजान्हतौजास्तद्विक्रियादर्शनलुप्तहर्षान् । कौलीनमात्माश्रयमाचचक्षे तेभ्यः पुनश्चेदमुवाच वाक्यम् ॥"
  },
  {
    "c": "14",
    "n": "37",
    "i": 1136,
    "v": "राजर्षिवंशस्य रविप्रसूतेरुपस्थितः पश्यत कीदृशोऽयम् । मत्तः सदाचारशुचेः कलङ्कः पयोदवातादिव दर्पणस्य ॥"
  },
  {
    "c": "14",
    "n": "38",
    "i": 1137,
    "v": "पौरेषु सोऽहं बहुलीभवन्तमपां तरंगेष्विव तैलबिन्दुम् । सोढुं न तत्पूर्वमवर्णमीशे आलानिकं स्थाणुमिव द्विपेन्द्रः ॥"
  },
  {
    "c": "14",
    "n": "39",
    "i": 1138,
    "v": "तस्यापनोदाय फलप्रवृत्तावुपस्थितायामपि निर्व्यपेक्षः । त्यक्ष्यामि वैदेहसुतां पुरस्तात्समुद्रनेमिं पितुराज्ञयेव ॥"
  },
  {
    "c": "14",
    "n": "40",
    "i": 1139,
    "v": "अवैमि चैनामनघेति किंतु लोकापवादो बलवान्मतो मे । छाया हि भूमेः शशिनो मलत्वेनारोपिता शुद्धिमतः प्रजाभिः ॥"
  },
  {
    "c": "14",
    "n": "41",
    "i": 1140,
    "v": "रक्षोवधान्तो न च मे प्रयासो व्यर्थः स वैरप्रतिमोचनाय । अमर्षणः शोणितकाङ्क्षया किं पदा स्पृशन्तं दशति द्विजिह्वः ॥"
  },
  {
    "c": "14",
    "n": "42",
    "i": 1141,
    "v": "तदेष सर्गः करुणार्द्रचित्तैर्न मे भवद्भिः प्रतिषेधनीयः । यद्यर्थिता निहृतवाच्यशल्यान्प्राणान्मया धारयितुं चिरं वः ॥"
  },
  {
    "c": "14",
    "n": "43",
    "i": 1142,
    "v": "इत्युक्तवन्तं जनकात्मजायां नितान्तरूक्षाभिनिवेशमीशम् । न कश्चन भ्रातृषु तेषु शक्तो निषेद्धुमासीदनुमोदितुं वा ॥"
  },
  {
    "c": "14",
    "n": "44",
    "i": 1143,
    "v": "स लक्ष्मणं लक्ष्मणपूर्वजन्मा विलोक्य लोकत्रयगीतकीर्तिः । सौम्येति चाभाष्य यथार्थभाषी स्थितं निदेशे पृथगादिदेश ॥"
  },
  {
    "c": "14",
    "n": "45",
    "i": 1144,
    "v": "प्रजावती दोहदशंसिनी ते तपोवनेषु स्पृहयालुरेव । स त्वं रथी तद्व्यपदेशनेयां प्रापय्य वाल्मीकिपदं त्यजैनाम् ॥"
  },
  {
    "c": "14",
    "n": "46",
    "i": 1145,
    "v": "स शुश्रुवान्मातरि भार्गवेण पितुर्नियोगात्प्रहृतं द्विषद्वत् । प्रत्यग्रहीदग्रजशासनं तदाज्ञा गुरूणां ह्यविचारणीया ॥"
  },
  {
    "c": "14",
    "n": "47",
    "i": 1146,
    "v": "अथानुकूलश्रवणप्रतीतामत्रस्नुभिर्युक्तधुरं तुरंगैः । रथं सुमन्त्रप्रतिपन्नरश्मिमारोप्य वैदेहसुतां प्रतस्थे ॥"
  },
  {
    "c": "14",
    "n": "48",
    "i": 1147,
    "v": "सा नीयमाना रुचिरान्प्रदेशान्प्रियंकरो मे प्रिय इत्यनन्दत् । नाबुद्ध कल्पद्रुमतां विहाय जातं तमात्मन्यसिपत्रवृक्षम् ॥"
  },
  {
    "c": "14",
    "n": "49",
    "i": 1148,
    "v": "जुगूह तस्याः पथि लक्ष्मणो यत्सव्येतरेण स्फुरता तदक्ष्णा । आखअयातमस्यै गुरु भावि दुःखमत्यन्तलुप्तप्रियदर्शनेन ॥"
  },
  {
    "c": "14",
    "n": "50",
    "i": 1149,
    "v": "सा दुर्निमित्तोपगताद्विषादात्सद्यःपरिम्लानमुखारविन्दा । राज्ञः शिवं सावरजस्य भूयादित्याशशंसे करणैरबाह्यैः ॥"
  },
  {
    "c": "14",
    "n": "51",
    "i": 1150,
    "v": "गुरोर्नियोगाद्वनितां वनान्ते साध्वीं सुमित्रातनयो विहास्यन् । अवार्यतेवोत्थितवीचिहस्तैर्जह्नोर्दुहित्रा स्थितया पुरस्तात् ॥"
  },
  {
    "c": "14",
    "n": "52",
    "i": 1151,
    "v": "रथात्स यन्त्रा निगृहीतवाहात्तां भ्रातृजायां पुलिनेऽवतार्य । गङ्गां निषादाहृतनौविशेषस्ततार संधामिव सत्यसंधः ॥"
  },
  {
    "c": "14",
    "n": "53",
    "i": 1152,
    "v": "अथ व्यवस्थापितवाक्कथंचित्सौमित्रिरन्तर्गतबाष्पकण्ठः । औत्पातिकं मेघ इवाश्मवर्षं महीपतेः शासनमुज्जगार ॥"
  },
  {
    "c": "14",
    "n": "54",
    "i": 1153,
    "v": "ततोऽभिषङ्गानिलविप्रविद्धा प्रभ्रश्यमानाभरणप्रसूना । स्वमूर्तिलाभप्रकृतिं धरित्रीं लतेव सीता सहसा जगाम ॥"
  },
  {
    "c": "14",
    "n": "55",
    "i": 1154,
    "v": "इक्ष्वाकुवंशप्रभवः कथं त्वां त्यजेदकस्मात्पतिरार्यवृत्तः । इति क्षितिः संशयितेव तस्यै ददौ प्रवेशं जननी न तावत् ॥"
  },
  {
    "c": "14",
    "n": "56",
    "i": 1155,
    "v": "सा लुप्तसंज्ञा न विवेद दुःखं प्रत्यागतासुः समतप्यतान्तः । तस्याः सुमित्रात्मजयत्नलब्धो मोहादभूत्कष्टतरः प्रबोधः ॥"
  },
  {
    "c": "14",
    "n": "57",
    "i": 1156,
    "v": "न चावदद्भर्तुरवर्णमार्या निराकरिष्णोर्वृजिनादृतेऽपि । आत्मानमेव स्थिरदुःखभाजं पुनः पुनर्दुष्कृतिनं निनिन्द ॥"
  },
  {
    "c": "14",
    "n": "58",
    "i": 1157,
    "v": "आश्वास्य रामावरजः सतीं तामाख्यातवाल्मीकिनिकेतमार्गः । निघ्नस्य मे भर्तृनिदेशरौक्ष्यं देवि! क्षमस्वेति बभूव नम्रः ॥"
  },
  {
    "c": "14",
    "n": "59",
    "i": 1158,
    "v": "सीता तमुत्थाप्य जगाद वाक्यं प्रीतास्मि ते सौम्य! चिराय जीव । बिडौजसा विष्णुरिवाग्रजेन भ्रात्रा यदित्थं परवानसि त्वम् ॥"
  },
  {
    "c": "14",
    "n": "60",
    "i": 1159,
    "v": "श्वश्रूजनं सर्वमनुक्रमेण विज्ञापय प्रापितमत्प्रणामः । प्रजानिषेकं मयि वर्तमानं सूनोरनुधअयायत चेतसेति ॥"
  },
  {
    "c": "14",
    "n": "61",
    "i": 1160,
    "v": "वाच्यस्त्वया मद्वचनात्स राजा वह्नौ विशुद्धामपि यत्समक्षम् । मां लोकवादश्रवणादहासीः श्रुतस्य किं तत्सदृशं कुलस्य ॥"
  },
  {
    "c": "14",
    "n": "62",
    "i": 1161,
    "v": "कल्याणबुद्धेरथवा तवायं न कामचारो मयि शङ्कनीयः । ममैव जन्मान्तरपातकानां विपाकविस्फूर्जथुरप्रसह्यः ॥"
  },
  {
    "c": "14",
    "n": "63",
    "i": 1162,
    "v": "उपस्थितां पूर्वमपास्य लक्ष्मीं वनं मया सार्धमसि प्रपन्नः । तदास्पदं प्राप्य तयातिरोषात्सोढास्मि न त्वद्भवने वसन्ती ॥"
  },
  {
    "c": "14",
    "n": "64",
    "i": 1163,
    "v": "निशाचरोपप्लुतभर्तृकाणां तपस्विनीनां भवतः प्रसादात् । भूत्वा शरण्या शरणार्थमन्यं कथं प्रपत्स्ये त्वयि दीप्यमाने ॥"
  },
  {
    "c": "14",
    "n": "65",
    "i": 1164,
    "v": "किंवा तवात्यन्तवियोगमोघे कुर्यामुपेक्षां हतजीवितेऽस्मिन् । स्याद्रक्षणीयं यदि मे न तेजस्त्वदीयमन्तर्गतमन्तरायः ॥"
  },
  {
    "c": "14",
    "n": "66",
    "i": 1165,
    "v": "साहं तपः सूर्यनिविष्टदृषअटिरूर्ध्वं प्रसूतेश्चरितुं यतिष्ये । भूयो यथा मे जजान्तरेऽपि त्वमेव भर्ता न च विप्रयोगः ॥"
  },
  {
    "c": "14",
    "n": "67",
    "i": 1166,
    "v": "नृपस्य वर्णाश्रमपालनं यत्स एव ध्रर्मो मनुना प्रणीतः । निर्वासिताप्येवमतस्त्वयाहं तपस्विसामान्यमवेक्षणीया ॥"
  },
  {
    "c": "14",
    "n": "68",
    "i": 1167,
    "v": "तथेति तस्याः प्रतिगृह्य वाचं रामानुजे दृष्टिपथं व्यतीते । सा मुक्तकण्ठं व्यसनातिभराञ्चक्रन्द विग्नां कुररीव भूयः ॥"
  },
  {
    "c": "14",
    "n": "69",
    "i": 1168,
    "v": "नृत्यं मयूराः कुसुमानि वृक्षा दर्भानुपात्तान्विजहुर्हरिण्यः । तस्याः प्रपन्ने समदुःखभावमत्यन्तमासीद्रुदितं वनेऽपि ॥"
  },
  {
    "c": "14",
    "n": "70",
    "i": 1169,
    "v": "तामभ्यगच्छद्रुदितानुसारी कविः कुशेध्माहरणाय यातः । निषादविद्धआण्डजदर्शनोत्थः श्लोकत्वमापद्यत यस्य शोकः ॥"
  },
  {
    "c": "14",
    "n": "71",
    "i": 1170,
    "v": "तमश्रु नेत्रावरणं प्रमृज्य सीता विलापाद्विरता ववन्दे । तस्यै मुनिर्दोहदलिङ्गदर्शी दाश्वान्सुपुत्राशिषमित्युवाच ॥"
  },
  {
    "c": "14",
    "n": "72",
    "i": 1171,
    "v": "जाने विसृष्टां प्रणिधानतस्त्वां मिथ्यापवादक्षुभितेन भर्त्रा । तन्मा व्यथिष्ठा विषयान्तरस्थं प्राप्तासि वैदेहि! पितुर्निकेतम् ॥"
  },
  {
    "c": "14",
    "n": "73",
    "i": 1172,
    "v": "उत्खातलोकत्रयकण्टकेऽपि सत्यप्रतिज्ञेऽप्यविकत्थनेऽपि । त्वां प्रत्यकस्मात्कलुषप्रवृत्तावस्त्येव मन्युर्भरताग्रजे मे ॥"
  },
  {
    "c": "14",
    "n": "74",
    "i": 1173,
    "v": "तवोरुकीर्तिः श्वशुरः सखा मे सतां भवोच्छेदकरः पिता ते । धुरि स्थिता त्वं पतिदेवतानां किं तन्न येनासि ममानुकम्प्या ॥"
  },
  {
    "c": "14",
    "n": "75",
    "i": 1174,
    "v": "तपस्विसंसर्गविनीतसत्त्वे तपोवने वीतभया वसास्मिन् । इतो भविष्यत्यनघप्रसूतेरपत्यसंस्कारमयो विधिस्ते ॥"
  },
  {
    "c": "14",
    "n": "76",
    "i": 1175,
    "v": "अशून्यतीरां मुनिसंनिवेशैस्तमोपहन्त्रीं तमसां वगाह्य । तत्सैकतोत्सङ्गबलिक्रियाभिः संपत्स्यते ते मनसः प्रसादः ॥"
  },
  {
    "c": "14",
    "n": "77",
    "i": 1176,
    "v": "पुष्पं फलं चार्तवमाहरन्त्यो बीजं च बालेयमकृष्टरोहि । विनोदयिष्यन्ति नवाभिषङ्गामुदारवाचो मुनिकन्यकास्त्वाम् ॥"
  },
  {
    "c": "14",
    "n": "78",
    "i": 1177,
    "v": "पयोघटैराश्रमबालवृक्षान्संवर्धयन्ती स्वबलानुरूपैः । असंशयं प्राक्तनयोपपत्तेः स्तनंधयप्रीतिमवाप्स्यसि त्वम् ॥"
  },
  {
    "c": "14",
    "n": "79",
    "i": 1178,
    "v": "अनुग्रहप्रत्यभिनन्दिनीं तां वाल्मीकिरादाय दयार्द्रचेताः । सायं मृगाध्यासितवेदिपार्श्वं स्वमाश्रमं शान्तमृगं निनाय ॥"
  },
  {
    "c": "14",
    "n": "80",
    "i": 1179,
    "v": "तामर्पयामास च शोकदीनां तदागमप्रीतिषु तापसीषु । निर्विष्टसारां पितृभिर्हिमांशोरन्त्यां कलां दर्श इवौषधीषु ॥"
  },
  {
    "c": "14",
    "n": "81",
    "i": 1180,
    "v": "ता इङ्गुदीस्नेहकृतदप्रदीपमास्तीर्णमेध्याजिनतल्पमन्तः । तस्यै सपर्यानुपदं दिनान्दे निवासहेतोरुटजं वितेरुः ॥"
  },
  {
    "c": "14",
    "n": "82",
    "i": 1181,
    "v": "तत्राभिषेकप्रयता वसन्ती प्रयुक्तपूजा विधिनातिथिभ्यः । वन्येन सा वल्कलिनी शरीरं पत्युः प्रजासंततये बभार ॥"
  },
  {
    "c": "14",
    "n": "83",
    "i": 1182,
    "v": "अपि प्रभुः सानुशयोऽधुना स्यात्किमुत्सुकः शक्रजितोऽपि हन्ता । शशंस सीतापरिदेवनान्तमनुष्ठितं शासनमग्रजाय ॥"
  },
  {
    "c": "14",
    "n": "84",
    "i": 1183,
    "v": "बभूव रामः सहसा सबाष्पस्तुषारवर्षीव सहस्यचन्द्रः । कौलीनभीतेन गृहान्निरस्ता न तेन वैदेहसुता मनस्तः ॥"
  },
  {
    "c": "14",
    "n": "85",
    "i": 1184,
    "v": "निगृह्य शोकं स्वयमेव धीमान्वर्णाश्रमावेक्षणजागरूकः । स भ्रातृसाधारणभोगमृद्धं राज्यं रजोरिक्तमनाः शशास ॥"
  },
  {
    "c": "14",
    "n": "86",
    "i": 1185,
    "v": "तामेकभार्यां परिवादभीरोः साध्वीमपि त्यक्तवतो नृपस्य । वक्षस्यसंघट्टसुखं वसन्ती रेजे सपत्नीरहितेव लक्ष्मीः ॥"
  },
  {
    "c": "14",
    "n": "87",
    "i": 1186,
    "v": "सीतां हित्वा दशमुखरिपुर्नोपयेमे यदन्यां तस्या एव प्रतिकृतिसखो यत्क्रतूनाजहार । वृत्तान्तेन श्रवणविषयप्रापिणा तेन भर्तुः सा दुर्वारं कथमपि परित्यागदुःखं विषेहे ॥"
  },
  {
    "c": "15",
    "n": "1",
    "i": 1187,
    "v": "कृतसीतापरित्यागः स रत्नाकरमेखलाम् । बुभुजे पृथिवीपालः पृथिवीमेव केवलम् ॥"
  },
  {
    "c": "15",
    "n": "2",
    "i": 1188,
    "v": "लवणेन विलुप्तेज्यास्तामिस्नेण तमभ्ययुः । मुनयो यमुनाभाजः शरण्यं शरणार्थिनः ॥"
  },
  {
    "c": "15",
    "n": "3",
    "i": 1189,
    "v": "अवेक्ष्य रामं ते तस्मिन्न प्रजह्रुः स्वतेजसा । त्राणाभावे हि शापास्त्राः कुर्वन्ति तपसो व्ययम् ॥"
  },
  {
    "c": "15",
    "n": "4",
    "i": 1190,
    "v": "प्रतिशुश्राव काकुत्स्थस्तेभ्यो विघ्नप्रतिक्रियाम् । धर्मसंरक्षणार्थैव प्रवृत्तिर्भुवि शार्ङ्गिणः ॥"
  },
  {
    "c": "15",
    "n": "5",
    "i": 1191,
    "v": "ते रामाय वधोपायमाचख्युर्विबुधद्विषः । दुर्जयो लवणः शूली विशूलः प्रार्थ्यतामिति ॥"
  },
  {
    "c": "15",
    "n": "6",
    "i": 1192,
    "v": "आदिदेशाथ शत्रुघ्ने तेषां क्षेमाय राघवः । करिष्यन्निव नामास्य यथार्थमरिनिग्रहात् ॥"
  },
  {
    "c": "15",
    "n": "7",
    "i": 1193,
    "v": "यः कश्चन रघूणां हि परमेकः परंतपः । अपवाद इवोत्सर्गं व्यावर्तयितुमीश्वरः ॥"
  },
  {
    "c": "15",
    "n": "8",
    "i": 1194,
    "v": "अग्रजेन प्रयुक्ताशीस्ततो दाशरथी रथी । ययौ वनस्थलीः पश्यन्पुष्पिताः सुरभीरभीः ॥"
  },
  {
    "c": "15",
    "n": "9",
    "i": 1195,
    "v": "रामादेशादनुगता सेना तस्यार्थसिद्धये । पश्चादध्ययनार्थस्य धातोरधिरिवाभवत् ॥"
  },
  {
    "c": "15",
    "n": "10",
    "i": 1196,
    "v": "आदिष्टवर्त्मा मुनिभिः स गच्छंस्तपतां वरः । विरराज रथप्रष्ठैर्वालखिल्यैरिवांशुमान् ॥"
  },
  {
    "c": "15",
    "n": "11",
    "i": 1197,
    "v": "तस्य मार्गवशादेका बभूव वसतिर्यतः । रथस्वनोत्कण्ठमृगे वाल्मीकीये तपोवने ॥"
  },
  {
    "c": "15",
    "n": "12",
    "i": 1198,
    "v": "तमृषिः पूजयामास कुमारं क्लान्तवाहनम् । तपःप्रभावसिद्धाभिर्विशेषप्रतिपत्तिभिः ॥"
  },
  {
    "c": "15",
    "n": "13",
    "i": 1199,
    "v": "तस्यामेवस्य यामिन्यामन्तर्वत्नी प्रजावती । सुतावसूत संपन्नौ कोशदण्डाविव क्षितिः ॥"
  },
  {
    "c": "15",
    "n": "14",
    "i": 1200,
    "v": "संतानश्रवणाद्भ्रातुः सौमित्रिः सौमनस्यवान् । प्राञ्जलिर्मुनिमामन्त्र्य प्रातर्युक्तरथो ययौ ॥"
  },
  {
    "c": "15",
    "n": "15",
    "i": 1201,
    "v": "स च प्राप मधूपघ्नं कुम्भीनस्याशअच कुक्षिजः । वनात्करमिवादाय सत्त्वराशिमुपस्थितः ॥"
  },
  {
    "c": "15",
    "n": "16",
    "i": 1202,
    "v": "धूमधूम्रो वसागन्धी ज्वालाबभ्रुशिरोरुहः । क्रव्याद्गणपरीवारश्चिताग्निरिव जंगमः ॥"
  },
  {
    "c": "15",
    "n": "17",
    "i": 1203,
    "v": "अपशूलं तमासाद्य लवणं लक्ष्मणानुजः । रुरोध संमुखीनो हि जयो रन्ध्रप्रहारिणाम् ॥"
  },
  {
    "c": "15",
    "n": "18",
    "i": 1204,
    "v": "नातिपर्याप्तमालक्ष्य मत्कुक्षेरद्य भोजनम् । दिष्ट्या त्वमसि मे धात्रा भीतेनेवोपपादितः ॥"
  },
  {
    "c": "15",
    "n": "19",
    "i": 1205,
    "v": "इति संतर्ज्य शत्रुघ्नं राक्षसस्तज्जिघांसया । प्रांशुमुत्पाटयामास मुस्तास्तम्बमिव द्रुमम् ॥"
  },
  {
    "c": "15",
    "n": "20",
    "i": 1206,
    "v": "सौमित्रेर्निशितैर्बाणैरन्तरा शकलीकृतः । गात्रं पुष्परजः प्राप न शाखी नैर्ऋतेरितः ॥"
  },
  {
    "c": "15",
    "n": "21",
    "i": 1207,
    "v": "विनाशात्तस्य वृक्षस्य रक्षस्तस्मै महोपलम् । प्रजिघाय कृतान्तस्य मुष्टिं पृथगिव स्थितम् ॥"
  },
  {
    "c": "15",
    "n": "22",
    "i": 1208,
    "v": "ऐन्द्रमस्त्रमुपादाय शत्रुघ्नेन स ताडितः । सिकतात्वादपि परां प्रपेदे परमाणुताम् ॥"
  },
  {
    "c": "15",
    "n": "23",
    "i": 1209,
    "v": "तमुपाद्रवदुद्यम्य दक्षिणं दोर्निशाचरः । एकताल इवोत्पातपवनप्रेरितो गिरिः ॥"
  },
  {
    "c": "15",
    "n": "24",
    "i": 1210,
    "v": "कार्ष्णेन पत्रिणा शत्रुः स भिन्नहृदयः पतन् । अनिनाय भुवः कम्पं जहाराश्रमवासिनाम् ॥"
  },
  {
    "c": "15",
    "n": "25",
    "i": 1211,
    "v": "वयसां पङ्क्तयः पेतुर्हतस्योपरि विद्विषः । तत्प्रतिद्वन्द्विनो मूर्धअनि दिव्याः कुसुमवृष्टयः ॥"
  },
  {
    "c": "15",
    "n": "26",
    "i": 1212,
    "v": "स हत्वा लवणं वीरस्तदा मेने महौजसः । भ्रातुः सोदर्यमात्मानमिन्द्रजिद्वधशोभिनः ॥"
  },
  {
    "c": "15",
    "n": "27",
    "i": 1213,
    "v": "तस्य संस्तूयमानस्य चरितार्थैस्तपस्विभिः । शुशुभे विक्रमोदग्नं व्रीडयावनतं शिरः ॥"
  },
  {
    "c": "15",
    "n": "28",
    "i": 1214,
    "v": "उपकूलं स कालिन्द्याः पुरीं पौरुषभूषणः । निर्ममे निर्ममोऽर्थेषु मथुरां मधुराकृतिः ॥"
  },
  {
    "c": "15",
    "n": "29",
    "i": 1215,
    "v": "या सौराज्यप्रकाशाभिर्बभौ पौरविभूतिभिः । स्वर्गाभिष्यन्दवमनं कृत्वेवोपनिवेशिता ॥"
  },
  {
    "c": "15",
    "n": "30",
    "i": 1216,
    "v": "तत्र सौधगतः पश्यन्यमुनां चक्रवाकिनीम् । हेमभक्तिमतीं भूमेः प्रवेणीमिव पिप्रिये ॥"
  },
  {
    "c": "15",
    "n": "31",
    "i": 1217,
    "v": "सखा दशरथस्यापि जनकस्य च मन्त्रकृत् । संचस्कारोभयप्रीत्या मैथिलेयौ यथाविधइ ॥"
  },
  {
    "c": "15",
    "n": "32",
    "i": 1218,
    "v": "स तौ कुशलवोन्मृष्टगर्भक्लेदौ तदाख्यया । कविः कुळलवावेव चकार किल नामतः ॥"
  },
  {
    "c": "15",
    "n": "33",
    "i": 1219,
    "v": "साङ्गं च वेदमध्याप्य किंचिदुत्क्रान्तशैशवौ । स्वकृतिं गापयामास कविप्रथमपद्धतिम् ॥"
  },
  {
    "c": "15",
    "n": "34",
    "i": 1220,
    "v": "रामस्य मधुरं वृत्तं गायन्तौ मातुरग्रतः । तद्वियोगव्यथां किंचिच्छिथिलीचक्रतुः सुतौ ॥"
  },
  {
    "c": "15",
    "n": "35",
    "i": 1221,
    "v": "इतरेऽपि रघोर्वंश्यास्त्रयस्त्रेताग्नितेजसः । तद्योगात्पतिवत्नीषु पत्नीष्वासन्द्विसूनवः ॥"
  },
  {
    "c": "15",
    "n": "36",
    "i": 1222,
    "v": "शत्रुघातिनि शत्रुघ्नः सुबाहौ च बहुश्रुते । मथुराविदिशे सून्वोर्निदधे पूर्वजोत्सुकः ॥"
  },
  {
    "c": "15",
    "n": "37",
    "i": 1223,
    "v": "भूयस्तपोव्ययो मा भूद्वाल्मीकेरिति सोऽत्यगात् । मैथिलीतनयोद्गीतनिःस्पन्दमृगमाश्रमम् ॥"
  },
  {
    "c": "15",
    "n": "38",
    "i": 1224,
    "v": "वशी विवेश चायोध्यां रथ्यासंस्कारशोभिनीम् । लवणस्य वधात्पौरैरीक्षितोऽत्यन्तगौरवम् ॥"
  },
  {
    "c": "15",
    "n": "39",
    "i": 1225,
    "v": "स ददर्श सभामध्ये सभासद्भिरुपस्थितम् । रामं सीतापरित्यागादसामान्यपतिं भुवः ॥"
  },
  {
    "c": "15",
    "n": "40",
    "i": 1226,
    "v": "तमभ्यनन्दत्प्रणतं लवणान्तकमग्रजः । कालनेमिवधात्प्रीतस्तुराषाडिव शार्ङ्गिणम् ॥"
  },
  {
    "c": "15",
    "n": "41",
    "i": 1227,
    "v": "स पृष्टः सर्वतो वार्तमाख्यद्राज्ञे न संततिम् । प्रत्यर्पयिष्यतः काले करेराद्यस्य शासनात् ॥"
  },
  {
    "c": "15",
    "n": "42",
    "i": 1228,
    "v": "अथ जानपदो विप्रः शिशुमप्राप्तयौवनम् । अवतार्याङ्कशय्यास्थं द्वारि चक्रन्द भूपतेः ॥"
  },
  {
    "c": "15",
    "n": "43",
    "i": 1229,
    "v": "शोचनीयासि वसुधे! या त्वं दशरथाञ्युता । रामहस्तमनुप्राप्य कष्टात्कष्टतरं गता ॥"
  },
  {
    "c": "15",
    "n": "44",
    "i": 1230,
    "v": "श्रुत्वा तस्य शुचो हेतुं गोप्ता जिह्नाय राघवः । न ह्यकालभवो मृत्युरिक्ष्वाकुपदमस्पृशत् ॥"
  },
  {
    "c": "15",
    "n": "45",
    "i": 1231,
    "v": "स मुहूर्तं क्षमस्वेति द्विजमाश्वास्य दुःखितम् । यानं सस्मार कौबेरं वैवस्वतजिगीषया ॥"
  },
  {
    "c": "15",
    "n": "46",
    "i": 1232,
    "v": "आत्तशस्त्रस्तदध्यास्य प्रस्थितः स रघूद्वहः । उञ्चचार पुरस्तस्य गूढरूपा सरस्वती ॥"
  },
  {
    "c": "15",
    "n": "47",
    "i": 1233,
    "v": "राजन्! प्रजासु ते कश्चिदपचारः प्रवर्तते । तमस्विष्य प्रशमयेर्भवितासि ततः कृती ॥"
  },
  {
    "c": "15",
    "n": "48",
    "i": 1234,
    "v": "इत्याप्तवचनाद्रामो विनेष्यन्वर्णविक्रियाम् । दिशः पपात पत्रेण वेगनिष्कम्पकेतुना ॥"
  },
  {
    "c": "15",
    "n": "49",
    "i": 1235,
    "v": "अथ धूमाभिताम्राक्षं वृक्षशाखावलम्बिनम् । ददर्श कंचिदैक्ष्वाकस्तपस्यन्तमधोमुखम् ॥"
  },
  {
    "c": "15",
    "n": "50",
    "i": 1236,
    "v": "पृष्टनामान्वयो राज्ञा स किलाचष्ट धूमपः । आत्मानं शम्बुकं नाम शूद्रं सुपरदार्थिनम् ॥"
  },
  {
    "c": "15",
    "n": "51",
    "i": 1237,
    "v": "तपस्यनधइकारित्वात्प्रजानां तमघावहम् । शीर्षच्छेद्यं परिच्छिद्य नियन्ता शस्त्रमाददे ॥"
  },
  {
    "c": "15",
    "n": "52",
    "i": 1238,
    "v": "स तद्वक्त्रं हिममक्लिष्टकिञ्जल्कमिव पङ्कजम् । ज्योतिष्कणाहतश्मश्रु कण्ठनालादपातयत् ॥"
  },
  {
    "c": "15",
    "n": "53",
    "i": 1239,
    "v": "कृतदण्डः स्वयं राज्ञा लेभे शूद्रः सतां गतिम् । तपसा दुश्चरेणापि न स्वमार्गविलङ्घिना ॥"
  },
  {
    "c": "15",
    "n": "54",
    "i": 1240,
    "v": "रघुनाथोऽप्यगस्त्येन मार्गसंदर्शितात्मना । महौजसा संयुयुजे शरत्काल इवेन्दुना ॥"
  },
  {
    "c": "15",
    "n": "55",
    "i": 1241,
    "v": "कुम्भयोनिरलंकारं तस्मै दिव्यपरिग्रहम् । ददौ दत्तं समुद्रेण पीतेनेवात्मनिष्क्रयम् ॥"
  },
  {
    "c": "15",
    "n": "56",
    "i": 1242,
    "v": "तं दधन्मैथिलीकण्ठनिर्व्यापारेण बाहुना । पश्चान्निववृते रामः प्राक्परासुर्द्विजात्मजः ॥"
  },
  {
    "c": "15",
    "n": "57",
    "i": 1243,
    "v": "तस्य पूर्वोदितां निन्दां द्विजः पुत्रसमागतः । स्तुत्या निवर्तयामास त्रातुर्वैवस्वतादपि ॥"
  },
  {
    "c": "15",
    "n": "58",
    "i": 1244,
    "v": "तमध्वराय मुक्ताश्वं रक्षः कपिनरेश्वराः । मेघाः सस्यमिवाम्भोभिरभ्यवर्षन्नुपायनैः ॥"
  },
  {
    "c": "15",
    "n": "59",
    "i": 1245,
    "v": "दिग्भ्यो निमन्त्रिताशअचैनमभिजग्मुर्महर्षयः । न भौमान्येव धिष्ण्यानि हित्वा ज्योतिर्मयान्यपि ॥"
  },
  {
    "c": "15",
    "n": "60",
    "i": 1246,
    "v": "उपशल्यनिविष्टैस्तैश्चतुर्द्वारमुखी बभौ । अयोध्या सृष्टलोकेव सद्यः पैतामही तनुः ॥"
  },
  {
    "c": "15",
    "n": "61",
    "i": 1247,
    "v": "श्लाघ्यस्त्यागोऽपि वैदेह्याः पत्युः प्राग्वंशवासिनः । अनन्यजानेः सैवासीद्यस्माज्जाया हिरण्मयी ॥"
  },
  {
    "c": "15",
    "n": "62",
    "i": 1248,
    "v": "विघेरधिकसंभारस्ततः प्रववृते मखः । आसन्यत्र क्रियाविघ्ना राक्षसा एव रक्षिणः ॥"
  },
  {
    "c": "15",
    "n": "63",
    "i": 1249,
    "v": "अथ प्राचेतसोपज्ञं रामायणमितस्ततः । मैथिलेयौ कुशलवौ जगतुर्गुरुचोदितौः ॥"
  },
  {
    "c": "15",
    "n": "64",
    "i": 1250,
    "v": "वृत्तं रामस्य वाल्मीकेः कृतिस्तौ किंनरस्वनौ । किं तद्येन मनो हर्तुमलं स्यातां न श्रृण्वताम् ॥"
  },
  {
    "c": "15",
    "n": "65",
    "i": 1251,
    "v": "रूपे गीते च माधुर्यं तयोस्तज्ज्ञैर्निवेदितम् । ददर्श सानुजो रामः शुश्राव च कुतूहली ॥"
  },
  {
    "c": "15",
    "n": "66",
    "i": 1252,
    "v": "तद्गीतश्रवणैकाग्रा संसदश्रुमुखी बभौ । हिमनिष्यन्दिनी प्रातर्निर्वातेव वनस्थली ॥"
  },
  {
    "c": "15",
    "n": "67",
    "i": 1253,
    "v": "वयोवेषविसंवादि रामस्य च तयोस्तदा । जनता प्रेक्ष्य सादृश्यं नाक्षिकम्पं व्यतिष्ठत ॥"
  },
  {
    "c": "15",
    "n": "68",
    "i": 1254,
    "v": "उभयोर्न तथा लोकः प्रावीण्येन विसिष्मिपे । नृपतेः प्रीतिदानेषु वीतस्पृहतया यथा ॥"
  },
  {
    "c": "15",
    "n": "69",
    "i": 1255,
    "v": "गेये को नु विनेता वां कस्य चेयं कृतिः कवेः । इति राज्ञा स्वयं पृष्टौ तौ वाल्मीकिमशंसताम् ॥"
  },
  {
    "c": "15",
    "n": "70",
    "i": 1256,
    "v": "अथ सावरजो रामः प्राचेतसमुपेयिवान् । ऊरूकृत्यात्मनो देहं राज्यमस्मै न्यवेदयत् ॥"
  },
  {
    "c": "15",
    "n": "71",
    "i": 1257,
    "v": "स तावाख्याय रामाय मैथिलेयौ तदात्मजौ । कविः कारुणिको वव्रे सीतायाः संपरिग्रहम् ॥"
  },
  {
    "c": "15",
    "n": "72",
    "i": 1258,
    "v": "तात! शुद्धा समक्षं नः स्नुषा ते जातवेदसि । दौरात्म्याद्रक्षसस्तां तु नात्रत्याः श्रद्वधुः प्रजाः ॥"
  },
  {
    "c": "15",
    "n": "73",
    "i": 1259,
    "v": "ताः स्वचारित्रमुद्दिश्य प्रत्याययतु मैथिली । ततः पुत्रवतीमेनां प्रतिपत्स्ये त्वदाज्ञया ॥"
  },
  {
    "c": "15",
    "n": "74",
    "i": 1260,
    "v": "इति प्रतिश्रुते राज्ञा जानकीमाश्रमान्मुनिः । शिष्यैरानाययामास स्वसिद्धिं नियमैरिव ॥"
  },
  {
    "c": "15",
    "n": "75",
    "i": 1261,
    "v": "अन्येद्युरथ काकुत्स्थः संनिपात्य पुरौकसः । कविमाह्वाययामास प्रस्तुतप्रतिपत्तये ॥"
  },
  {
    "c": "15",
    "n": "76",
    "i": 1262,
    "v": "स्वरसंस्कारवत्यासौ पुत्राभ्यामथ सीतया । क्रचेवोदर्चिषं सूर्यं रामं मुनिरुपस्थितः ॥"
  },
  {
    "c": "15",
    "n": "77",
    "i": 1263,
    "v": "काषायपरिवीतेन स्वपदार्पितचक्षुषा । अन्वमीयत शुद्धेति शान्तेन वपुषैव सा ॥"
  },
  {
    "c": "15",
    "n": "78",
    "i": 1264,
    "v": "जनास्तदालोकपथात्प्रतिसंहृतचक्षुषः । तस्थुस्तेऽवाङ्मुखाः सर्वे फलिता इव शालयः ॥"
  },
  {
    "c": "15",
    "n": "79",
    "i": 1265,
    "v": "तां दृष्टिविषये भर्तुर्मुनिरास्थितविष्टरः । कुरु निःसंशयं वत्से! स्ववृत्ते लोकमित्यशात् ॥"
  },
  {
    "c": "15",
    "n": "80",
    "i": 1266,
    "v": "अथ वाल्मीकिशिष्येण पुण्यमावर्जितं पयः । आचम्योदीरयामास सीता सत्यां सरस्वतीम् ॥"
  },
  {
    "c": "15",
    "n": "81",
    "i": 1267,
    "v": "वाङ्मनकर्मभिः पत्यौ व्यभिचारो यथा न मे । तथा विश्वंभरे देवि! मामन्तर्धातुमर्हसि ॥"
  },
  {
    "c": "15",
    "n": "82",
    "i": 1268,
    "v": "एवमुक्ते तया साध्व्या रन्ध्रात्सद्योभवाद्भुवः । शातह्रदमिव ज्योतिः प्रभामण्डलमुद्ययौ ॥"
  },
  {
    "c": "15",
    "n": "83",
    "i": 1269,
    "v": "तत्र नागफणोत्क्षिप्तसिंहासननिषेदुषी । समुद्ररशना साक्षात्प्रादुरासीद्वसुंधरा ॥"
  },
  {
    "c": "15",
    "n": "84",
    "i": 1270,
    "v": "सा सीतामङ्कमारोप्य भर्तृप्रणिहितेक्षणाम् । मा मेतिव्याहरत्येव तस्मिन्पालातमभ्यगात् ॥"
  },
  {
    "c": "15",
    "n": "85",
    "i": 1271,
    "v": "धरायां तस्य संरम्भं सीताप्रत्यर्पणैषिणः । गुरुर्विधिबलापेक्षी शमयामास धन्विनः ॥"
  },
  {
    "c": "15",
    "n": "86",
    "i": 1272,
    "v": "ऋषीन्विसृज्य यज्ञान्ते सुहृदश्च पुरस्कृतान् । रामः सीतागतं स्नेहं निदधे तदपत्ययोः ॥"
  },
  {
    "c": "15",
    "n": "87",
    "i": 1273,
    "v": "युधाजितश्च संदेशात्स देशं सिन्धुनामकम् । ददौ दत्तप्रभावाय भरताय भृतप्रजः ॥"
  },
  {
    "c": "15",
    "n": "88",
    "i": 1274,
    "v": "भरतस्तत्र गन्धर्वान्युधि निर्जित्य केवलम् । आतोद्यं ग्राहयामास समत्याजयदायुधम् ॥"
  },
  {
    "c": "15",
    "n": "89",
    "i": 1275,
    "v": "स तक्षपुष्कलौ पुत्रौ राजधान्योस्तदाख्ययोः । अभिषिच्याभिषेकार्हौ रामान्तिकमगात्पुनः ॥"
  },
  {
    "c": "15",
    "n": "90",
    "i": 1276,
    "v": "अङ्गदं चन्द्रकेतुं च लक्ष्मणोऽप्यात्मसंभवौ । शासनाद्रघुनाथस्य चक्रे कारापथेश्वरौ ॥"
  },
  {
    "c": "15",
    "n": "91",
    "i": 1277,
    "v": "इत्यारोपितपुत्रास्ते जननीनां जनेश्वराः । भर्तृलोकप्रपन्नानां निवापान्विदधुः क्रमात् ॥"
  },
  {
    "c": "15",
    "n": "92",
    "i": 1278,
    "v": "उपेत्य मुनिवेषोऽथ कालः प्रोवाच राघवम् । रहःसंवादिनौ पश्येदावां यस्तं त्यजेरिति ॥"
  },
  {
    "c": "15",
    "n": "93",
    "i": 1279,
    "v": "तथेति प्रतिपन्नाय विवृतात्मा नृपाय सः । आचख्यौ दिवमध्यास्व शासनात्परमेष्ठिनः ॥"
  },
  {
    "c": "15",
    "n": "94",
    "i": 1280,
    "v": "विद्वानपि तयोर्द्वाःस्थः समयं लक्ष्मणोऽभिनत् । भीतो दुर्वाससः शापाद्रामसंदर्शनार्थिनः ॥"
  },
  {
    "c": "15",
    "n": "95",
    "i": 1281,
    "v": "स गत्वा सरयूतीरं देहत्यागेन योगवित् । चकारावितथां भ्रातुः प्रतिज्ञां पूर्वजन्मनः ॥"
  },
  {
    "c": "15",
    "n": "96",
    "i": 1282,
    "v": "तस्मिन्नात्मचतुर्भागे प्राङ्गकमधितस्थुषि । राघवः शिथिलं तस्थौ भुवि धर्मस्त्रिपादिव ॥"
  },
  {
    "c": "15",
    "n": "97",
    "i": 1283,
    "v": "स निवेश्य कुशावत्यां रिपुनागाङ्गुशं कुशम् । शरावत्यां सतां सूक्तैर्जनिताश्रुलवं लवम् ॥"
  },
  {
    "c": "15",
    "n": "98",
    "i": 1284,
    "v": "उदक्प्रतस्थे स्थिरधीः सानुजोऽग्निपुरःसरः । अन्वितः पतिवात्सल्याद्गृहवर्जमयोध्यया ॥"
  },
  {
    "c": "15",
    "n": "99",
    "i": 1285,
    "v": "जगृहुस्तस्य चित्तज्ञाः पदवीं हरिराक्षसाः । कदम्बमुकुलस्थूलैरभिवृष्टां प्रजाश्रुभिः ॥"
  },
  {
    "c": "15",
    "n": "100",
    "i": 1286,
    "v": "उपस्थितविमानेन तेन भक्तानुकम्पिना । चक्रे त्रिदिवनिःश्रेणिः सरयूरनुयायिनाम् ॥"
  },
  {
    "c": "15",
    "n": "101",
    "i": 1287,
    "v": "यद्गोप्रतरकल्पोऽभूत्संमर्दस्तत्र मज्जताम् । अतस्तदाख्यया तीर्थं पावनं भुवि पप्रथे ॥"
  },
  {
    "c": "15",
    "n": "102",
    "i": 1288,
    "v": "स विभुर्विबुधांशेषु प्रतिपन्नात्ममूर्तिषु । त्रिदशीभूतपौराणां स्वर्गान्तरमकल्पयत् ॥"
  },
  {
    "c": "15",
    "n": "103",
    "i": 1289,
    "v": "निर्वर्त्यैवं दशमुखशिरश्छेदकार्यं सुराणां विष्वक्सेनः स्वतनुमविशत्सर्वलोकप्रतिष्ठाम् । लङ्कानाथं पवनतनयं चोभयं स्थापयित्वा कीर्तिस्तम्भद्वयमिव गिरौ दक्षिणे चोत्तरे च ॥"
  },
  {
    "c": "16",
    "n": "1",
    "i": 1290,
    "v": "अथेतरे सप्तरघुप्रवीरा ज्येष्ठं पुरोजन्मतया गुणैश्च । चक्रुः कुशं रत्नविशेषभाजं सौभ्रात्रमेषां हि कुलानुसारि ॥"
  },
  {
    "c": "16",
    "n": "2",
    "i": 1291,
    "v": "ते सेतुवार्तागजबन्धमुख्यैरभ्युच्छ्रिताः कर्मभिरप्यवन्ध्यैः । अन्योन्यदेशप्रविभागसीमां वेलां समुद्रा इव न व्यतीयुः ॥"
  },
  {
    "c": "16",
    "n": "3",
    "i": 1292,
    "v": "चतुर्भुजांशप्रभवः स तेषां दानप्रवृत्तेरनुपारतानाम् । सुरद्विपानामिव सामयोनिर्भिन्नोऽष्टधा विप्रससार वंशः ॥"
  },
  {
    "c": "16",
    "n": "4",
    "i": 1293,
    "v": "अथार्धरात्रे स्तिमितप्रदीपे शय्यागृहे सुप्तजने प्रबुद्‌धः । कुशः प्रवासस्थकलत्रवेषामदृष्टपूर्वां वनितामपश्यत् ॥"
  },
  {
    "c": "16",
    "n": "5",
    "i": 1294,
    "v": "सा साधुसाधारणपार्थिवर्द्धेः स्थित्वा पुरस्तात्पुरुहूतभासः । जेतुः परेषां जयशब्दपूर्वं तस्याञ्जलिं बन्धुमतो बबन्ध ॥"
  },
  {
    "c": "16",
    "n": "6",
    "i": 1295,
    "v": "अथानपोढार्गलमप्यगारं छायामिवादर्शतलं प्रविष्टाम् । सविस्मयो दाशरथेस्तनूजः प्रोवाच पूर्वार्धविसृष्टतल्पः ॥"
  },
  {
    "c": "16",
    "n": "7",
    "i": 1296,
    "v": "लब्धान्तरा सावरणेऽपि गेहे योगप्रभावो न च लक्ष्यते ते । बिभर्षि चाकारमनिर्वृतानां मृणालिनी हैममिवोपरागम् ॥"
  },
  {
    "c": "16",
    "n": "8",
    "i": 1297,
    "v": "का त्वं शुभे! कस्य परिग्रहो वा किं वा मदभ्यागमकारणं ते । आचक्ष्व मत्वा वशिनां रघूणां मनः परस्त्रीविमुखप्रवृत्ति ॥"
  },
  {
    "c": "16",
    "n": "9",
    "i": 1298,
    "v": "तमब्रवीत्सा गुरुणानवद्या या नीतपौरा स्वपदोन्मुखेन । तस्याः पुरः संप्रति वीतनाथां जानीहि राजन्निधिदेवतां माम् ॥"
  },
  {
    "c": "16",
    "n": "10",
    "i": 1299,
    "v": "वस्वौकसारामभिभूय साहं सौराज्यबद्धोत्सवया विभूत्या । समग्रशक्तौ त्वयि सूर्यवंश्ये सति प्रपन्ना करुणामवस्थाम् ॥"
  },
  {
    "c": "16",
    "n": "11",
    "i": 1300,
    "v": "विशीर्णतल्पाट्टशतो निवेशः पर्यस्तसालः प्रभुणा विना मे ॥ विडम्बयत्यस्तनिमग्नसूर्यं दिनान्तमुग्रानिलभिन्नमेघम् ॥"
  },
  {
    "c": "16",
    "n": "12",
    "i": 1301,
    "v": "निशआसु भास्वत्कलनूपुराणां यः संचरोऽभूदभिसारिकाणाम् । नदन्मुखोल्काविचितामिषाभिः स वाह्यते राजपथः शिवाभिः ॥"
  },
  {
    "c": "16",
    "n": "13",
    "i": 1302,
    "v": "आस्फालितं यत्प्रमदाकराग्रैर्मृदङ्गधीरध्वनिमन्वगच्छत् । वन्यैरिदानीं महिषैस्तदम्भः श्रृङ्गाहतं क्रोशति दीर्घिकाणाम् ॥"
  },
  {
    "c": "16",
    "n": "14",
    "i": 1303,
    "v": "वृक्षेशया यष्टिनिवासभङ्गान्मृदङ्गशब्दापगमादलास्याः । प्राप्ता दवोल्काहतशेषबर्ह्याः क्रीडामयूरा वनबर्हिणत्वम् ॥"
  },
  {
    "c": "16",
    "n": "15",
    "i": 1304,
    "v": "सोपानमार्गेषु च येषु रामा निक्षिप्तवत्यश्चरणान्सरागान् । सद्योहतन्यङ्कुभिरस्रदिग्धं व्याघ्रैः पदं तेषु निधीयते मे ॥"
  },
  {
    "c": "16",
    "n": "16",
    "i": 1305,
    "v": "चित्रद्विपाः पद्मवनावतीर्णाः करेणुभिर्दत्तमृणालभङ्गाः । नखाङ्कुशाघातविभिन्नकुम्भाः संरब्धसिंहप्रहृतं वहन्ति ॥"
  },
  {
    "c": "16",
    "n": "17",
    "i": 1306,
    "v": "स्तम्भेषु योषित्प्रतियातनानामुत्क्रान्तवर्णक्रमधूसराणाम् । स्तनोत्तरीयाणि भवन्ति सङ्गान्निर्मोकपट्टाः फणिभिर्विमुक्ताः ॥"
  },
  {
    "c": "16",
    "n": "18",
    "i": 1307,
    "v": "कालान्तरश्यामसुधेषु नक्तमितस्ततो रूढतृणाङ्कुरेषु । त एव मुक्तागुणशुद्धयोऽपि हर्म्येषु मूर्च्छन्ति न चन्द्रपादाः ॥"
  },
  {
    "c": "16",
    "n": "19",
    "i": 1308,
    "v": "आवर्ज्य शाखाः सदयं च यासां पुष्पाण्युपात्तानि विलासिनीभिः । वन्यैः पुलिन्दैरिव वानरैस्ताः क्लिश्यन्त उद्यानलता मदीयाः ॥"
  },
  {
    "c": "16",
    "n": "20",
    "i": 1309,
    "v": "रात्रावनाविष्कृतदीपभासः कान्तामुखश्रीवियुता दिवापि । तिरस्क्रियन्ते कृमितन्तुजालैर्विच्छिन्नधूमप्रसरा गवाक्षाः ॥"
  },
  {
    "c": "16",
    "n": "21",
    "i": 1310,
    "v": "बलिक्रियावर्जितसैकतानि स्नानीयसंसर्गमनाप्नुवन्ति । उपान्तवानीरगृहाणि दृष्ट्वा शून्यानि दूये सरयूजलानि ॥"
  },
  {
    "c": "16",
    "n": "22",
    "i": 1311,
    "v": "तदर्हसीमां वसतिं विसृज्य मामभ्युपेतुं कुलराजधानीम् । हित्वा तनुं कारणमानुषीं तां यथा गुरुस्ते परमात्ममूर्तिम् ॥"
  },
  {
    "c": "16",
    "n": "23",
    "i": 1312,
    "v": "तथेति तस्याः प्रणयं प्रतीतः प्रत्यग्रहीत्प्राग्रहरो रघूणाम् । पूरप्यभिव्यक्तमुखप्रसादा शरीरबन्धेन तिरोबभूव ॥"
  },
  {
    "c": "16",
    "n": "24",
    "i": 1313,
    "v": "तदद्भुतं संसदि रात्रिवृत्तं प्रातर्द्विजेभ्यो नृपतिः शशंस । श्रुत्वा त एनं कुलराजधान्या साक्षात्पतित्वे वृतमभ्यनन्दन् ॥"
  },
  {
    "c": "16",
    "n": "25",
    "i": 1314,
    "v": "कुशावतीं श्रोत्रियसात्स कृत्वा यात्रानुकूलेऽहनि सावरोधः । अनुद्रुतो वायुरिवाभ्रवृन्दैः सैन्यैरयोध्याभिमुखः प्रतस्थे ॥"
  },
  {
    "c": "16",
    "n": "26",
    "i": 1315,
    "v": "सा केतुमालोपवना बृहद्भिर्विहारशैलानुगतेव नागैः । सेना रथोदारगृहा प्रयाणे तस्याभवज्जंगमराजधानी ॥"
  },
  {
    "c": "16",
    "n": "27",
    "i": 1316,
    "v": "तेनातपत्रामलमण्डलेन प्रस्थापितः पूर्वनिवासभूमिम् । बभौ बलौघः शशिनोदितेन वेलामुदन्वानिव नीयमानः ॥"
  },
  {
    "c": "16",
    "n": "28",
    "i": 1317,
    "v": "तस्य प्रयातस्य वरूथिनीनां पीडामपर्याप्तवतीव सोढुम् । वसुंधरा विष्णुपदं द्वितीयमध्यारुरोहेव रजश्छलेन ॥"
  },
  {
    "c": "16",
    "n": "29",
    "i": 1318,
    "v": "उद्यच्छमाना गमनाय पश्चात्पुरो निवेशे पथि च व्रजन्ती । सा यत्र सेना ददृशे नृपस्य तत्रैव सामग्र्यमतिं चकार ॥"
  },
  {
    "c": "16",
    "n": "30",
    "i": 1319,
    "v": "तस्य द्विपानां मदवारिसेकात्खुराभिघाताञ्च तुरंगमाणाम् । रेणुः प्रपेदे पथि पङ्क्तभावं पङ्कोऽपि रेणुत्वमियाय नेतुः ॥"
  },
  {
    "c": "16",
    "n": "31",
    "i": 1320,
    "v": "मार्गैषिणी सा कटकान्तरेषु वैन्ध्येषु सेना बहुधा विभिन्ना । चकार रेवेव महाविरावा बद्धप्रतिश्रुन्ति गुहामुखानि ॥"
  },
  {
    "c": "16",
    "n": "32",
    "i": 1321,
    "v": "स धातुभेदारुणयाननेमिः प्रभुः प्रयाणध्वनिमिश्रतूर्यः । व्यलङ्घयद्विन्ध्यमुपायनानि पश्यन्पुलिन्दैरुपपादितानि ॥"
  },
  {
    "c": "16",
    "n": "33",
    "i": 1322,
    "v": "तीर्थे तदीये गजसेतुबन्धात्प्रतीपगामुत्तरतोऽस्य गङ्गाम् । अयत्नबालव्यजनीबभूवुर्हंसा नभोलङ्घनलोलपक्षाः ॥"
  },
  {
    "c": "16",
    "n": "34",
    "i": 1323,
    "v": "स पूर्वजानां कपिलेन रोषाद्भास्मावशेषीकृतविग्रहाणाम् । सुरालयप्राप्तिनिमित्तमम्भस्त्रैस्रोतसं नौलुलितं ववन्दे ॥"
  },
  {
    "c": "16",
    "n": "35",
    "i": 1324,
    "v": "इत्यध्वनः कैश्चिदहोभिरन्ते कूलं समासाद्य कुशः सरय्वाः । वेदिप्रतिष्ठान्वितताध्वराणां यूपानपश्यच्छतशो रघूणाम् ॥"
  },
  {
    "c": "16",
    "n": "36",
    "i": 1325,
    "v": "आधूय शाखाः कुसुमद्रुमाणां स्पृष्ट्वा च शीतान्सरयूतरंगान् । तं क्लान्तसैन्यं कुलराजधान्याः प्रत्युज्जगामोपवनान्तवायुः ॥"
  },
  {
    "c": "16",
    "n": "37",
    "i": 1326,
    "v": "अथोपशल्ये रिपुमग्नशल्यस्तस्याः पुरः पौरसखः स राजा । कुलध्वजस्तानि चलध्वजानि निवेशयामास बली बलानि ॥"
  },
  {
    "c": "16",
    "n": "38",
    "i": 1327,
    "v": "तां शिल्पिसंघाः प्रभुणा नियुक्तास्तथागतां संभृतसाधनत्वात् । पुरं नवीचक्रुरपां विसर्गान्मेघा निदाघग्लपितामिवोर्वीम् ॥"
  },
  {
    "c": "16",
    "n": "39",
    "i": 1328,
    "v": "ततः सपर्यां सपशूपहारां पुरः परार्ध्यप्रतिमागृहायाः । उपोषितैर्वास्तुविधानविद्भिर्निर्वर्तयामास रघुप्रवीरः ॥"
  },
  {
    "c": "16",
    "n": "40",
    "i": 1329,
    "v": "तस्याः स राजोपपदं निशान्तं कामीव कान्ताहृदयं प्रविश्य । यथार्हमन्यैरनुजीविलोकं संभावयामास यथाप्रधानम् ॥"
  },
  {
    "c": "16",
    "n": "41",
    "i": 1330,
    "v": "सा मन्दुरासंश्रयिभिस्तुरंगैः शालाविधिस्तम्भगतैश्च नागैः । पूराबभासे विपणिस्थपण्या सर्वाङ्गनद्धाभरणेव नारी ॥"
  },
  {
    "c": "16",
    "n": "42",
    "i": 1331,
    "v": "वसन्स तस्यां वसतौ रघूणां पुराणशोभामधिरोपितायाम् । न मैथिलेयः स्पृहयांबभूव भर्त्रे दिवो नाप्यलकेश्वराय ॥"
  },
  {
    "c": "16",
    "n": "43",
    "i": 1332,
    "v": "अथास्य रत्नग्रथितोत्तरीयमेकान्तपाण्डुस्तनलम्बिहारम् । निःश्वासहार्यांशुकमाजगाम घर्मः प्रियावेशमिवोपदेष्टुम् ॥"
  },
  {
    "c": "16",
    "n": "44",
    "i": 1333,
    "v": "अगस्त्यचिह्नादयनात्समीपं दिगुत्तरा भास्वति संनिवृत्ते । आनन्दशीतामिव बाष्पवृष्टिं हिमस्रुतिं हैमवतीं ससर्ज ॥"
  },
  {
    "c": "16",
    "n": "45",
    "i": 1334,
    "v": "प्रवृद्धतापो दिवसोऽतिमात्रमत्यर्थमेव क्षणदा च तन्वी । उभौ विरोधक्रियया विभिन्नौ जायापती सानुशयाविवास्ताम् ॥"
  },
  {
    "c": "16",
    "n": "46",
    "i": 1335,
    "v": "दिने दिने शैवलवन्त्यधस्तात्सोपानपर्वाणि विमुञ्चदम्भः । उद्दण्डपद्मं गृहदीर्घिकाणां नारीनितम्बद्वयसं बभूव ॥"
  },
  {
    "c": "16",
    "n": "47",
    "i": 1336,
    "v": "वनेषु सायंतनमल्लिकानां विजृम्भणोद्गन्धिषु कुड्मलेषु । प्रत्येकनिक्षिप्तपदः सशब्दं संख्यामिवैषां भ्रमरश्चकार ॥"
  },
  {
    "c": "16",
    "n": "48",
    "i": 1337,
    "v": "स्वेदानुविद्धार्द्रनखक्षताङ्के भूयिष्ठसंदष्टशिखं कपोले । च्युतं न कर्णादपि कामिनीनां शिरीषपुष्पं सहसा पपात ॥"
  },
  {
    "c": "16",
    "n": "49",
    "i": 1338,
    "v": "यन्त्रप्रवाहैः शिशिरैः परीतान्ससेन धौतान्मलयोद्भवस्य । शिलाविशेषानधिशय्य निन्युर्धारागृहेष्वातपमृद्धिमन्तः ॥"
  },
  {
    "c": "16",
    "n": "50",
    "i": 1339,
    "v": "स्नानार्द्रमुक्तेष्वनुधूपवासं विन्यस्तसायंतनमल्लिकेषु ॥ कामो वसन्तात्ययमन्दवीर्यः केशेषु लेभे बलमङ्गनानाम् ॥"
  },
  {
    "c": "16",
    "n": "51",
    "i": 1340,
    "v": "आपिञ्जरा बद्धरजः कणत्वान्मञ्जर्युदार शुशुभेऽर्जुनस्य । दग्ध्वापि देहं गिरिशेन रोषात्खण्डीकृता ज्येव मनोभवस्य ॥"
  },
  {
    "c": "16",
    "n": "52",
    "i": 1341,
    "v": "मनोज्ञगन्धं सहकारभङ्गं पुराणशीधुं नवपाटलं च ॥ संबध्नता कामिजनेषु दोषाः सर्वे निदाघावधिना प्रमृष्टाः ॥"
  },
  {
    "c": "16",
    "n": "53",
    "i": 1342,
    "v": "जनस्य तस्मिन्समये विगाढे बभूवतुर्द्वौ सविशेषकान्तौ । तापापनोदक्षमपादसेवौ स चोदयस्थौ नृपतिः शशी च ॥"
  },
  {
    "c": "16",
    "n": "54",
    "i": 1343,
    "v": "अथोर्मिलोलोन्मदराजहंसे रोधोलतापुष्पवहे सरय्वाः । विहर्तुमिच्छा वनितासखस्य तस्याम्भसि ग्रीष्मसुखे बभूव ॥"
  },
  {
    "c": "16",
    "n": "55",
    "i": 1344,
    "v": "स तीरभूमौ विहितोपकार्यामानायिभिस्तामपकृष्टनक्राम् । विगाहितुं श्रीमहिमानुरूपं प्रचक्रमे चक्रधरप्रभावः ॥"
  },
  {
    "c": "16",
    "n": "56",
    "i": 1345,
    "v": "सा तीरसोपानपथावतारादन्योन्यकेयूरविघट्टिनीभिः । सनूपुरक्षोभपदाभिरासीदुद्विग्नहंसा सरिदङ्गनाभिः ॥"
  },
  {
    "c": "16",
    "n": "57",
    "i": 1346,
    "v": "परस्पराभ्युक्षणतत्पराणां तासां नृपो मज्जनरागदर्शी । नौसंश्रयः पार्श्वगतां किरातीमुपात्तबालव्यजनां बभाषे ॥"
  },
  {
    "c": "16",
    "n": "58",
    "i": 1347,
    "v": "पश्यावरोधैः शतशो मदीयैर्विगाह्यमानो गलिताङ्गरागैः । संध्योदयः साभ्र इवैष वर्णं पुष्यत्यनेकं सरयूप्रवाहः ॥"
  },
  {
    "c": "16",
    "n": "59",
    "i": 1348,
    "v": "विलुप्तमन्तः पुरसुन्दरीणां यदञ्जनं नौलिलिताभिरद्भिः । तद्बध्नतीभिर्मदरागशोभां विलोचनेषु प्रतिमुक्तमासाम् ॥"
  },
  {
    "c": "16",
    "n": "60",
    "i": 1349,
    "v": "एता गुरुश्रोणिपयोधरत्वादात्मानमुद्धोढुमशक्नुवत्यः । गाढाङ्गदैर्बाहुभिरप्सु बालाः क्लेशोत्तरं रागवशात्प्लवन्ते ॥"
  },
  {
    "c": "16",
    "n": "61",
    "i": 1350,
    "v": "अमी शिरीषप्रसवावतंसाः प्रभ्रंशिनो वारिविहारिणीनाम् । पारिप्लवाः स्रोतसि निम्नगायाः शैवाललोलांश्छलयन्तिमीनान् ॥"
  },
  {
    "c": "16",
    "n": "62",
    "i": 1351,
    "v": "आसां जलास्फालनतत्पराणां मुक्ताफलस्पर्धिषु शीकरेषु । पयोधरोत्सर्पिषु शीर्यमाणः संलक्ष्यते न ञ्छिदुरोऽपि हारः ॥"
  },
  {
    "c": "16",
    "n": "63",
    "i": 1352,
    "v": "आवर्तशोभा नतनाभिकान्तेर्भङ्गो भ्रुवां द्वन्द्वचराः स्तनानाम् । जातानि रूपावयवोपमानान्यदूरवर्तीनि विलासिनीनाम् ॥"
  },
  {
    "c": "16",
    "n": "64",
    "i": 1353,
    "v": "तीरस्थलीबर्हिभिरुत्कलापैः प्रस्निग्धकेकैरभिनन्द्यमानम् । श्रोत्रषु संमूर्च्छति रक्तमासां गीतानुगं वारिमृदङ्गवाद्यम् ॥"
  },
  {
    "c": "16",
    "n": "65",
    "i": 1354,
    "v": "संदष्टवस्त्रेष्वबलानितम्बेष्विन्दुप्रकाशान्तरितोडुतुल्याः । अमी जलापूरितसूत्रमार्गा मौनं भजन्ते रशनाकलापाः ॥"
  },
  {
    "c": "16",
    "n": "66",
    "i": 1355,
    "v": "एताः करोत्पीडितवारिधारा दर्पात्सखीभिर्वदनेषु सिक्ताः । वक्रेतराग्रैरलकैस्तरुण्यश्चूर्णारुणान्वारिलवान्वमन्ति ॥"
  },
  {
    "c": "16",
    "n": "67",
    "i": 1356,
    "v": "उद्बन्धकेशश्च्युतपत्रलेखो विश्लेषिमुक्ताफलपत्रवेष्टः । मनोज्ञ एव प्रमदामुखानामम्भोविहाराकुलितोऽपि वेषः ॥"
  },
  {
    "c": "16",
    "n": "68",
    "i": 1357,
    "v": "स नौविमानादवतीर्य रेमे विलोलहारः सह ताभिरप्सु । स्कन्धावलग्नोद्धृतपद्मिनीकः करेणुभिर्वन्य इव द्विपेन्द्रः ॥"
  },
  {
    "c": "16",
    "n": "69",
    "i": 1358,
    "v": "ततो नृपेणानुगताः स्त्रियस्ता भ्राजिष्णुना सातिशयं विरेजुः । प्रागेव मुक्ता नयनाभिरामाः प्राप्येन्द्रनीलं किमुतोन्मयूखम् ॥"
  },
  {
    "c": "16",
    "n": "70",
    "i": 1359,
    "v": "वर्णोदकैः काञ्चनश्रृङ्गमुक्तैसतमायताक्ष्यः प्रणयादसिञ्चन् । तथागतः सोऽतितरां बभासे सधातुनिष्यन्द इवाद्रिराजः ॥"
  },
  {
    "c": "16",
    "n": "71",
    "i": 1360,
    "v": "तेनावरोधप्रमदासखेन विगाहमानेन सरिद्वरां ताम् । आकाशगङ्गारतिरप्सरोभिर्वृतो मरुत्वाननुयातलीलः ॥"
  },
  {
    "c": "16",
    "n": "72",
    "i": 1361,
    "v": "यत्कुम्भयोनेरधिगम्य रामः कुशाय राज्येन समं दिदेश । तदस्य जैत्राभरणं विहर्तुरज्ञातपातं सलिले ममज्ज ॥"
  },
  {
    "c": "16",
    "n": "73",
    "i": 1362,
    "v": "स्नात्वा यथाकाममसौ सदारस्तीरोपकार्यां गतमात्र एव । दिव्येन शून्यं वलयेन बाहुमपोढनेपथ्यविधिर्ददर्श ॥"
  },
  {
    "c": "16",
    "n": "74",
    "i": 1363,
    "v": "जयश्रियः संवननं यतस्तदामुक्तपूर्वं गुरुणा च यस्मात् । सेहेऽस्य न भ्रंशमतो न लोभात्स तुल्यपुष्पाभरणो हि धीरः ॥"
  },
  {
    "c": "16",
    "n": "75",
    "i": 1364,
    "v": "ततः समाज्ञापयदाशु सर्वानानायिनस्तद्विचये नदीष्णान् । वन्ध्यश्रमास्ते सरयूं विगाह्य तमूचुरम्लानमुखप्रसादाः ॥"
  },
  {
    "c": "16",
    "n": "76",
    "i": 1365,
    "v": "कृतः प्रयत्नो न च देव! लब्धं मग्नं पयस्याभरणोत्तमं ते । नागेन लौल्यात्कुमुदेन नूनमुपात्तमन्तर्ह्रदवासिना तत् ॥"
  },
  {
    "c": "16",
    "n": "77",
    "i": 1366,
    "v": "ततः स कृत्वा धनुराततज्यं धनुर्धरः कोपविलोहिताक्षः । गारुत्मतं तीरगतस्तरस्वी भुजंगनाशाय समाददेऽस्त्रम् ॥"
  },
  {
    "c": "16",
    "n": "78",
    "i": 1367,
    "v": "तस्मिन्ह्रदः संहितमात्र एव क्षोभात्समाविद्धतरंगहृस्तः । रोधांसि निघ्नन्नवपातमग्नः करीव वन्यः परुषं ररास ॥"
  },
  {
    "c": "16",
    "n": "79",
    "i": 1368,
    "v": "तस्मात्समुद्रादिव मथ्यमानादुद्वृत्तनक्रात्सहसोन्ममज्ज । लक्ष्म्येव सार्धं सुरराजवृक्षः कन्यां पुरस्कृत्य भुजंगराजः ॥"
  },
  {
    "c": "16",
    "n": "80",
    "i": 1369,
    "v": "विभूषणप्रत्युपहारहस्तमुपस्थितं वीक्ष्य विशांपतिस्तम् । सौपर्णमस्त्रं प्रतिसंजहार प्रह्वेष्वनिर्बन्धरुषो हि सन्तः ॥"
  },
  {
    "c": "16",
    "n": "81",
    "i": 1370,
    "v": "त्रौलोक्यनाथप्रभवं प्रभावात्कुशं द्विषामङ्कुशमस्त्रविद्वान् । मानोन्नतेनाप्यभिवन्द्य मूर्ध्ना मूर्धाभिषिक्तं कुमुदो बभाषे ॥"
  },
  {
    "c": "16",
    "n": "82",
    "i": 1371,
    "v": "अवैमि कार्यान्तरमानुषस्य विष्णोः सुताख्यामपरां तनुं त्वाम् । सोऽहं कथं नाम तवाचरेयमाराधनीयस्य धृतेर्विघातम्? ॥"
  },
  {
    "c": "16",
    "n": "83",
    "i": 1372,
    "v": "कराभिघातोत्थितकन्दुकेयमालोक्य बालातिकुतूहलेन । ह्रदात्पतज्योतिरिवान्तरिक्षादादत्त जैत्राभरणं त्वदीयम् ॥"
  },
  {
    "c": "16",
    "n": "84",
    "i": 1373,
    "v": "तदेतदाजानुविलम्बिना ते ज्याघातरेखाकिणलाञ्छनेन । भुजेन रक्षापरिघेण भूमेरुपैतु योगं पुनरंसलेन ॥"
  },
  {
    "c": "16",
    "n": "85",
    "i": 1374,
    "v": "इमां स्वसारं च यवीयसीं मे कुमुद्वतीं नार्हसि नानुमन्तुम् । आत्मापराधं नुदतीं चिराय शुश्रूषया पार्थिव! पादयोस्ते ॥"
  },
  {
    "c": "16",
    "n": "86",
    "i": 1375,
    "v": "इत्यूचिवानुपहृताभरणः क्षितीशं श्लाघ्यो भवान्स्वजन इत्यनुभाषितारम् । संयोजयां विधिवदास समेतबन्धुः कन्यामयेन कुमुदः कुलभूषणेन ॥"
  },
  {
    "c": "16",
    "n": "87",
    "i": 1376,
    "v": "तस्याः स्पृष्टे मनुजपतिना साहचर्याय हस्ते माङ्गल्योर्णावलयिनि पुरः पावकस्योच्छिखस्य । दिव्यस्तूर्यध्वनिरुदचरद्व्यश्नुवानो दिगन्ता न्ग्धोदग्रं तदनु ववृषुः पुष्पमाश्चर्यमेघाः ॥"
  },
  {
    "c": "16",
    "n": "88",
    "i": 1377,
    "v": "इत्थं नागस्त्रिभुवनगुरोरौरसं मैथिलेयं लब्ध्वा बन्धुं तमपि च कुशः पञ्चमं तक्षकस्य । एकः शङ्कां पितृवधरिपोरत्यजद्वैनतेया च्छान्तव्यालामवनिमपरः पौरकान्तः शशास ॥"
  },
  {
    "c": "17",
    "n": "1",
    "i": 1378,
    "v": "अतिथिं नाम काकुत्स्थात्पुत्रं प्राप कुमुद्वती । पश्चिमाद्यामिनीयामात्प्रसादमिव चेतना ॥"
  },
  {
    "c": "17",
    "n": "2",
    "i": 1379,
    "v": "स पितुः पितृमान्वंशं मातुश्चानुपमद्युतिः । अपुनात्सवितेवोभौ मार्गावुत्तरदक्षिणौ ॥"
  },
  {
    "c": "17",
    "n": "3",
    "i": 1380,
    "v": "तमादौ कुलविद्यानामर्थमर्थविदां वरः । पश्चात्पार्थिवकन्यानां पाणिमग्राहयत्पिता ॥"
  },
  {
    "c": "17",
    "n": "4",
    "i": 1381,
    "v": "जात्यस्तेनाभिजातेन शूरः शौर्यवता कुशः । अमन्यतैकमात्मानमनेकं वशिना वशी ॥"
  },
  {
    "c": "17",
    "n": "5",
    "i": 1382,
    "v": "स कुलोचितमिन्द्रस्य साहायकमुपेयिवान् । जघान समरे दैत्यं दुर्जयं तेन चावधि ॥"
  },
  {
    "c": "17",
    "n": "6",
    "i": 1383,
    "v": "तं स्वसा नागराजस्य कुमुदस्य कुमुद्वती । अन्वगात्कुमुदानन्दं शशाङ्कमिव कौमुदी ॥"
  },
  {
    "c": "17",
    "n": "7",
    "i": 1384,
    "v": "तयोर्दिवस्पतेरासीदेकः सिंहासनार्धभाक् । द्वितीयापि सखी शच्याः पारिजातांशभागिनी ॥"
  },
  {
    "c": "17",
    "n": "8",
    "i": 1385,
    "v": "तदात्मसंभवं राज्ये मन्त्रिवृद्धाः समादधुः । स्मरन्तः पश्चिमामाज्ञां भर्तुः सङ्ग्रामयायिनः ॥"
  },
  {
    "c": "17",
    "n": "9",
    "i": 1386,
    "v": "ते तस्य कल्पयामासुरभिषेकाय शिल्पिभिः । विमानं नवमुद्वेदि चतुःस्तम्भप्रतिष्ठितम् ॥"
  },
  {
    "c": "17",
    "n": "10",
    "i": 1387,
    "v": "तत्रैनं हेमकुम्भेषु संभृतैस्तीर्थवारिभिः । उपतस्थुः प्रकृतयो भद्रपीठोपवेशितम् ॥"
  },
  {
    "c": "17",
    "n": "11",
    "i": 1388,
    "v": "नदद्भिः स्निग्धगम्भीरं तूर्यैराहतपुष्करैः । अन्वमीयत कल्याणं तस्याविच्छिन्नसंतति ॥"
  },
  {
    "c": "17",
    "n": "12",
    "i": 1389,
    "v": "दूर्वायवाङ्कुरप्लक्षत्वगभिन्नपुटोत्तरान् । ज्ञातिवृद्धैः प्रयुक्तान्स भेजे नीराजनाविधीन् ॥"
  },
  {
    "c": "17",
    "n": "13",
    "i": 1390,
    "v": "पुरोहितपुरोगास्तं जिष्णुं जैत्रैरथर्वभिः । उपचक्रमिरे पूर्वमभिषेक्तुं द्विजातयः ॥"
  },
  {
    "c": "17",
    "n": "14",
    "i": 1391,
    "v": "तस्यौघमहती मूर्ध्नि निपतन्ती व्यरोचत । सशब्दमभिषेकश्रीर्गङ्गेव त्रिपुरद्विषः ॥"
  },
  {
    "c": "17",
    "n": "15",
    "i": 1392,
    "v": "स्तूयमानः क्षणे तस्मिन्नलक्ष्यत स बन्दिभिः । प्रवृद्ध इव पर्जन्यः सारङ्गैरभिनन्दितः ॥"
  },
  {
    "c": "17",
    "n": "16",
    "i": 1393,
    "v": "तस्य सन्मन्त्रपूताभिः स्नानमद्भिः प्रतीच्छतः । ववृधे वैद्युतस्याग्नेर्वृष्टिसेकादिव द्युतिः ॥"
  },
  {
    "c": "17",
    "n": "17",
    "i": 1394,
    "v": "स तावदभिषेकान्ते स्नातकेभ्यो ददौ वसु । यावतैषां समाप्येरन्यज्ञाः पर्याप्तदक्षिणाः ॥"
  },
  {
    "c": "17",
    "n": "18",
    "i": 1395,
    "v": "ते प्रीतमनसस्तस्मै यामाशिषमुदैरयन् । सा तस्य कर्मनिर्वृत्तर्दूरं पश्चात्कृता फलैः ॥"
  },
  {
    "c": "17",
    "n": "19",
    "i": 1396,
    "v": "बन्धच्छेदं स बद्धानां वधार्हाणामवध्यताम् । धुर्याणां च धुरो मोक्षमदोहं चादिशद्गवाम् ॥"
  },
  {
    "c": "17",
    "n": "20",
    "i": 1397,
    "v": "क्रीडापतत्रिणोऽप्यस्य पञ्जरस्थाः शुकादयः । लब्धमोक्षास्तदादेशाद्यथेष्टगतयोऽभवन् ॥"
  },
  {
    "c": "17",
    "n": "21",
    "i": 1398,
    "v": "ततः कक्ष्यान्तरन्यस्तं गजदन्तासनं शुचि । सोत्तरच्छदमध्यास्त नेपथ्यग्रहणाय सः ॥"
  },
  {
    "c": "17",
    "n": "22",
    "i": 1399,
    "v": "तं धूपाश्यानकेशान्तं तोयनिर्णिक्तपाणयः । आकल्पसाधनैस्तैस्तैरुपसेदुः प्रसाधकाः ॥"
  },
  {
    "c": "17",
    "n": "23",
    "i": 1400,
    "v": "तेऽस्य मुक्तागुणोन्नद्धं मौलिमन्तर्गतस्रजम् । प्रत्यूपुः पद्मरागेण प्रभामण्डलशोभिना ॥"
  },
  {
    "c": "17",
    "n": "24",
    "i": 1401,
    "v": "चन्दनेनाङ्गरागं च मृगनाभिसुगन्धिना । समापय्य ततश्चक्रुः पत्रं विन्यस्तरोचनम् ॥"
  },
  {
    "c": "17",
    "n": "25",
    "i": 1402,
    "v": "आमुक्ताभरणः स्रग्वी हंसचिह्नदुकूलवान् । आसीदतिशयप्रेक्ष्यः स राज्यश्रीवधूवरः ॥"
  },
  {
    "c": "17",
    "n": "26",
    "i": 1403,
    "v": "नेपथ्यदर्शिनश्छाया तस्यादर्शे हिरण्मये । विरराजोदिते सूर्ये मेरौ कल्पतरोरिव ॥"
  },
  {
    "c": "17",
    "n": "27",
    "i": 1404,
    "v": "स राजककुदव्यग्रपाणिभिः पार्श्ववर्तिभिः । ययावुदीरितालोकः सुधर्मानवमां सभाम् ॥"
  },
  {
    "c": "17",
    "n": "28",
    "i": 1405,
    "v": "वितानसहितं तत्र भेजे पैतृकमासनम् । चूडामणिभिरुद्धृष्टपादपीठं महीक्षिताम् ॥"
  },
  {
    "c": "17",
    "n": "29",
    "i": 1406,
    "v": "शुशुभे तेन चाक्रान्तं मङ्गलायतनं महत् । श्रीवत्सलक्षणं वक्षः कौस्तुभेनेव कैशवम् ॥"
  },
  {
    "c": "17",
    "n": "30",
    "i": 1407,
    "v": "बभौ भूयः कुमारत्वादाधिराज्यमवाप्य सः । रेखाभावादुपारूढः सामग्र्यमिव चन्द्रमाः ॥"
  },
  {
    "c": "17",
    "n": "31",
    "i": 1408,
    "v": "प्रसन्नमुखरागं तं स्मितपूर्वाभिभाषिणम् । मूर्तिमन्तममन्यन्त विश्वासमनुजीविनः ॥"
  },
  {
    "c": "17",
    "n": "32",
    "i": 1409,
    "v": "स पुरं पुरुहूतश्रीः कल्पद्रुमनिभध्वजाम् । क्रममाणश्चकार द्यां नागेनैरावतौजसा ॥"
  },
  {
    "c": "17",
    "n": "33",
    "i": 1410,
    "v": "तस्यैकस्योच्छ्रितं छत्रं मूर्ध्नि तेनामलत्विषा । पूर्वराजवियोगौष्म्यं कृत्स्नस्य जगतो हृतम् ॥"
  },
  {
    "c": "17",
    "n": "34",
    "i": 1411,
    "v": "धूमादग्नेः शिखाः पश्चादुदयादंशवो रवेः । सोऽतीत्य तेजसां वृत्तिं समयेवोत्थितो गुणैः ॥"
  },
  {
    "c": "17",
    "n": "35",
    "i": 1412,
    "v": "तं प्रीतिविशदैर्नेत्रैरन्वयुः पौरयोषितः । शरत्प्रसन्नैर्ज्योतिर्भिर्विभावर्य इव ध्रुवम् ॥"
  },
  {
    "c": "17",
    "n": "36",
    "i": 1413,
    "v": "अयोध्यादेवताश्चैनं प्रशस्तायतनार्चिताः । अनुदध्युरनुध्येयं सांनिध्यैः प्रतिमागतैः ॥"
  },
  {
    "c": "17",
    "n": "37",
    "i": 1414,
    "v": "यावन्नाश्यायते वेदिरभिषेकजलाप्लुताः । तावदेवास्य वेलान्तं प्रतापः प्राप दुःसहः ॥"
  },
  {
    "c": "17",
    "n": "38",
    "i": 1415,
    "v": "वसिष्ठस्य गुरोर्मन्त्राः सायकास्तस्य धन्विनः । किं तत्साध्यं यदुभये साधयेयुर्न संगताः ॥"
  },
  {
    "c": "17",
    "n": "39",
    "i": 1416,
    "v": "स धर्मस्थसखः शश्वदर्थिप्रत्यर्थिनां स्वयम् । ददर्श संशयच्छेद्यान्व्यवहारानतन्द्रितः ॥"
  },
  {
    "c": "17",
    "n": "40",
    "i": 1417,
    "v": "ततः परमभिव्यक्तसौमनस्यनिवेदितैः । युयोज पाकाभिमुखैर्भृत्यान्विज्ञापनाफलैः ॥"
  },
  {
    "c": "17",
    "n": "41",
    "i": 1418,
    "v": "प्रजास्तद्गुरुणा नद्यो नभसेव विवर्धिताः । तस्मिंस्तु भूयसीं वृद्धिं नभस्ये ता इवाययुः ॥"
  },
  {
    "c": "17",
    "n": "42",
    "i": 1419,
    "v": "यदुवाच न तन्मिथ्या यद्वदौ न जहार तत् । सोऽभूद्भग्नव्रतः शत्रूनुद्धृत्य प्रतिरोपयन् ॥"
  },
  {
    "c": "17",
    "n": "43",
    "i": 1420,
    "v": "वयोरूपविभूतीनामेकैकं मदकारणम् । तानि तस्मिन्समस्तानि न तस्योत्सिषिचे मनः ॥"
  },
  {
    "c": "17",
    "n": "44",
    "i": 1421,
    "v": "इत्थं जनितरागासु प्रकृतिष्वनुवासरम् । अक्षोभ्यः स नवोऽप्यासीद्दृढमूल इव द्रुमः ॥"
  },
  {
    "c": "17",
    "n": "45",
    "i": 1422,
    "v": "अनित्याः शत्रवो बाह्या विप्रकृष्टाश्च ते यतः । अतः सोऽभ्यन्तरान्नित्याञ्षट्पूर्वमजयद्रिपून् ॥"
  },
  {
    "c": "17",
    "n": "46",
    "i": 1423,
    "v": "प्रसादाभिमुखे तस्मिंश्चपलापि स्वभावतः । निकषे हेमरेखेव श्रीरासीदनपायिनी ॥"
  },
  {
    "c": "17",
    "n": "47",
    "i": 1424,
    "v": "कातर्यं केवला नीतिः शौर्यं श्वापदचेष्टितम् । अतः सिद्धिं समेताभ्यामुभाभ्यामन्वियेष सः ॥"
  },
  {
    "c": "17",
    "n": "48",
    "i": 1425,
    "v": "न तस्य मण्डले राज्ञो न्यस्तप्रणिधिदीधितेः । अदृष्टमभवत्किंचिद्व्यभ्रस्येव विवस्वतः ॥"
  },
  {
    "c": "17",
    "n": "49",
    "i": 1426,
    "v": "रात्रिंदिवविभागेषु यदादिष्टं महीक्षिताम् ष। तत्सिषेवे नियोगेन स विकल्पपराङ्मुखः ॥"
  },
  {
    "c": "17",
    "n": "50",
    "i": 1427,
    "v": "मन्त्रः प्रतिदिनं तस्य बभूव सह मन्त्रिभिः । स जातु सेव्यमानोऽपि गुप्तद्वारो न सूच्यते ॥"
  },
  {
    "c": "17",
    "n": "51",
    "i": 1428,
    "v": "परेषु स्वेषु च क्षिप्तैरविज्ञातपरस्परैः । सोऽपसर्पैर्जजागार यथाकालं स्वपन्नपि ॥"
  },
  {
    "c": "17",
    "n": "52",
    "i": 1429,
    "v": "दुर्गाणि दुर्ग्राहाण्यासंस्तस्य रोद्धुरपि द्विषाम् । न हि सिंहो गजास्कन्दी भयाद्गिरिगुहाशयः ॥"
  },
  {
    "c": "17",
    "n": "53",
    "i": 1430,
    "v": "भव्यमुख्याः समारम्भाः प्रत्यवेक्ष्यानिरत्ययाः । गर्भशालिसधर्माणस्तस्य गूढं विपेचिरे ॥"
  },
  {
    "c": "17",
    "n": "54",
    "i": 1431,
    "v": "अपथेन प्रववृते न जातूपचितोऽपि सः । वृद्धौ नदीमुखेनैव प्रस्थानं लवणाम्भसः ॥"
  },
  {
    "c": "17",
    "n": "55",
    "i": 1432,
    "v": "कामं प्रकृतिवैराग्यं सद्यः शमयितुं क्षमः । यस्य कार्यः प्रतीकारः स तन्नैवोदपादयत् ॥"
  },
  {
    "c": "17",
    "n": "56",
    "i": 1433,
    "v": "शक्येष्वेवाभवद्यात्रा तस्य शक्तिमतः सतः । समीरणसहायोऽपि नाम्भःप्रार्थी दवानलः ॥"
  },
  {
    "c": "17",
    "n": "57",
    "i": 1434,
    "v": "न धर्ममर्थकामाभ्यां बबाधे न च तेन तौ । नार्थं कामेन कामं वा सोऽर्थेन सदृशस्त्रिषु ॥"
  },
  {
    "c": "17",
    "n": "58",
    "i": 1435,
    "v": "हीनान्यनुपकर्तॄणि प्रवृद्धानि विकुर्वते । तेन मध्यमशक्तीनि मित्राणि स्थापितान्यतः ॥"
  },
  {
    "c": "17",
    "n": "59",
    "i": 1436,
    "v": "परात्मनोः परिच्छिद्य शक्त्यादीनां बलाबलम् । ययावेभिर्मलिष्ठश्चेत्परस्मादास्त सोऽन्यथा ॥"
  },
  {
    "c": "17",
    "n": "60",
    "i": 1437,
    "v": "कोशेनाश्रयणीयत्वमिति तस्यार्थसंग्रहः । अम्बुगर्भो हि जीमूतशअचातकैरभिनन्द्यते ॥"
  },
  {
    "c": "17",
    "n": "61",
    "i": 1438,
    "v": "परकर्मापहः सोऽभूदुद्यतः स्वेषु कर्मसु । आवृणोदात्मनो रन्ध्रं रन्ध्रेषु प्रहरन्रिपून् ॥"
  },
  {
    "c": "17",
    "n": "62",
    "i": 1439,
    "v": "पित्रा संवर्धितो नित्यं कृतास्त्रः सांपरायिकः । तस्य दण्डवतो दण्डः स्वदेहान्न व्यशिष्यत ॥"
  },
  {
    "c": "17",
    "n": "63",
    "i": 1440,
    "v": "सर्पस्येव शिरोरत्नं नास्य शक्तित्रयं परः । स चकर्ष परस्मात्तदयस्कान्त इवायसम् ॥"
  },
  {
    "c": "17",
    "n": "64",
    "i": 1441,
    "v": "वापीष्विव स्रवन्तीषु वनेषूपवनेष्विव । सार्थीः स्वैरं स्वकीयेषु चेरुर्वेश्मस्विवाद्रिषु ॥"
  },
  {
    "c": "17",
    "n": "65",
    "i": 1442,
    "v": "तपो रक्षन्स विघअनेभ्यस्तस्करेभ्यश्च संपदः । यथास्वमाश्रमैश्चक्रे वर्णैरपि षडंशभाक् ॥"
  },
  {
    "c": "17",
    "n": "66",
    "i": 1443,
    "v": "खनिभिः सुषुवे रत्नं क्षेत्रैः सस्यं वनैर्गजान् । दिदेश वेतनं तस्मै रक्षासदृशमेव भूः ॥"
  },
  {
    "c": "17",
    "n": "67",
    "i": 1444,
    "v": "स गुणानां बलानां च षण्णां षण्मुखविक्रमः । बभूव विनियोगज्ञः साधनीयेषु वस्तुषु ॥"
  },
  {
    "c": "17",
    "n": "68",
    "i": 1445,
    "v": "इति क्रमात्प्रयुञ्जानो राजनीतिं चतुर्विधाम् । आ तीर्थादप्रतीघातं स तस्याः फलमानशे ॥"
  },
  {
    "c": "17",
    "n": "69",
    "i": 1446,
    "v": "कूटयुद्धविधिज्ञेऽपि तस्मिन्सन्मार्गयोधिनि । मेजेऽभिसारिकावृत्तिं जयश्रीर्वीरगामिनी ॥"
  },
  {
    "c": "17",
    "n": "70",
    "i": 1447,
    "v": "प्रायः प्रतापभग्नत्वादरीणां तस्य दुर्लभः । रणो गन्धद्विपस्येव गन्धभिन्नान्यदन्तिनः ॥"
  },
  {
    "c": "17",
    "n": "71",
    "i": 1448,
    "v": "प्रवृद्धौ हीयते चन्द्रः समुद्रोऽपि तथाविधः । स तु तत्समवृद्धिश्च न चाभूत्ताविव क्षयी ॥"
  },
  {
    "c": "17",
    "n": "72",
    "i": 1449,
    "v": "सन्तस्तस्याभिगमनादत्यर्थं महतः कृशाः । उदधेरिव जीमूताः प्रापुर्दातृत्वमर्थिनः ॥"
  },
  {
    "c": "17",
    "n": "73",
    "i": 1450,
    "v": "स्तूयमानः स जिह्नाय स्तुत्यमेव समाचरन् । तथापि ववृधे तस्य तत्कारिद्वेषिणो यशः ॥"
  },
  {
    "c": "17",
    "n": "74",
    "i": 1451,
    "v": "दुरितं दर्शनेन घ्नंस्तत्त्वार्थेन नुदंस्तमः । प्रजाः स्वतन्त्रयांचक्रे शश्वत्सूर्य इवोदितः ॥"
  },
  {
    "c": "17",
    "n": "75",
    "i": 1452,
    "v": "इन्दोरगतयः पद्मे सूर्यस्य कुमुऽदेंशवः । गुणास्तस्य विपक्षेऽपि गुणिनो लेभिरेऽन्तरम् ॥"
  },
  {
    "c": "17",
    "n": "76",
    "i": 1453,
    "v": "पराभिसंधानपरं यद्यप्यस्य विचेष्टितम् । जिगीषोरश्वमेधाय धर्म्यमेव बभूव तत् ॥"
  },
  {
    "c": "17",
    "n": "77",
    "i": 1454,
    "v": "एवमुद्यन्प्रभावेण शास्त्रनिर्दिष्टवर्त्मना । वृषेव देवो देवानां राज्ञां राजा बभूव सः ॥"
  },
  {
    "c": "17",
    "n": "78",
    "i": 1455,
    "v": "पञ्चमं लोकपालानां तमूचुः साम्ययोगतः । भूतानां महतां षष्ठमष्टमं कुलभूताम् ॥"
  },
  {
    "c": "17",
    "n": "79",
    "i": 1456,
    "v": "दूरापवर्जितच्छत्रैस्तस्याज्ञां शासनार्पिताम् । दधुः शिरोभिर्भूपाला देवाः पौरंदरीमिव ॥"
  },
  {
    "c": "17",
    "n": "80",
    "i": 1457,
    "v": "ऋत्विजः स तथानर्च दक्षिणाभिर्महाक्रतौ । यथा साधारणीभूतं नामास्य धनदस्य च ॥"
  },
  {
    "c": "17",
    "n": "81",
    "i": 1458,
    "v": "इन्द्राद्वृष्टिर्नियमितगदोद्रेकवृत्तिर्यमोऽभू- द्यादोनाथः शिवजलपथः कर्मणे नौचराणाम् । पूर्वापेक्षी तदनु विदधे कोषवृद्धिं कुबेर- स्तस्मिन्दण्डोपनतचरितं भेजिरे लोकपालाः ॥"
  },
  {
    "c": "18",
    "n": "1",
    "i": 1459,
    "v": "स नैषधस्यार्थपतेः सुतायामुत्पादयामास निषिद्धशत्रुः । अनूनसारं निषधान्नगेन्द्रात्पुत्रं यमाहुर्निषधाख्यमेव ॥"
  },
  {
    "c": "18",
    "n": "2",
    "i": 1460,
    "v": "तेनोरुवीर्येण पिता प्रजायै कल्पिष्यमाणेन ननन्द यूना । सुवृष्टियोगादिव जीवलोकः सस्येन संपत्तिफलोन्मुखेन ॥"
  },
  {
    "c": "18",
    "n": "3",
    "i": 1461,
    "v": "शब्दादि निर्विश्य सुखं चिराय तस्मिन्प्रतिष्ठापितराजशब्दः । कौमुद्वतेयः कुमुदावदातैर्द्यामर्जितां कर्मभिरारुरोह ॥"
  },
  {
    "c": "18",
    "n": "4",
    "i": 1462,
    "v": "पौत्रः कुशस्यापि कुशेशयाक्षः ससागरां सागरधीरचेताः । एकातपत्रां भुवमेकवीरः पुरार्गलादीर्घभुजो बुभोज ॥"
  },
  {
    "c": "18",
    "n": "5",
    "i": 1463,
    "v": "तस्यानलौजास्तनयस्तदन्ते वंशश्रियं प्राप नलाभिधानः । यो नड्वलानीव गजः परेषां बलान्यमृद्गान्नलिनाभवक्त्रः ॥"
  },
  {
    "c": "18",
    "n": "6",
    "i": 1464,
    "v": "नभश्चरैर्गीतयशाः स लेभे नभस्तलश्यामतनुं तनूजम् । ख्यातं नभःशब्दमयेन नाम्ना कान्तं नभोमासमिव प्रजानाम् ॥"
  },
  {
    "c": "18",
    "n": "7",
    "i": 1465,
    "v": "तस्मै विसृज्योत्तरकोसलानां धर्मोत्तरस्तत्प्रभवे प्रभुत्वम् । मृगैरजयं जरसोपदिष्टमदेहबन्धाय पुनर्बबन्ध ॥"
  },
  {
    "c": "18",
    "n": "8",
    "i": 1466,
    "v": "तेन द्विपानामिव पुण्डरीको राज्ञामजय्योऽजनि पुण्डरीकः । शान्ते पितर्याहृतपुण्डरीका यं पुण्डरीकाक्षमिव श्रिता श्रीः ॥"
  },
  {
    "c": "18",
    "n": "9",
    "i": 1467,
    "v": "स क्षेमधन्वानममोघघन्वा पुत्रं प्रजाक्षेमविधानदक्षम् । क्ष्मां लम्भयित्वा क्षमयोपपन्नं वने तपः क्षान्ततरश्चचार ॥"
  },
  {
    "c": "18",
    "n": "10",
    "i": 1468,
    "v": "अनीकिनीनां समरेऽग्रयायी तस्यापि देवप्रतिमः सुतोऽभूत् । व्यश्रूयतानीकपदावसानं देवादि नाम त्रिदिवेऽपि यस्य ॥"
  },
  {
    "c": "18",
    "n": "11",
    "i": 1469,
    "v": "पिता समाराधनतत्परेण पुत्रेण पुत्री स यथैव तेन । पुत्रस्तथवात्मजवत्सलेन स तेन पित्रा पितृमान्बभूव ॥"
  },
  {
    "c": "18",
    "n": "12",
    "i": 1470,
    "v": "पूर्वस्तयोरात्मसमे चिरोढामात्मोद्भवे वर्णचतुष्टयस्य । धुरं निधायैकनिधिर्गुणानां जगाम यज्वा यजमानलोकम् ॥"
  },
  {
    "c": "18",
    "n": "13",
    "i": 1471,
    "v": "वशी सुतस्तस्य वशंवदत्वात्स्वेषामिवासीद्द्विषतामपीष्टः । सकृद्विविग्नानपि हि प्रयुक्तं माधुर्यमीष्टे हरिणान्ग्रहीतुम् ॥"
  },
  {
    "c": "18",
    "n": "14",
    "i": 1472,
    "v": "अहीनगुर्नाम स गां समग्रामहीनबाहुद्रविणः शशास । यो हीनसंसर्गपराङ्मुखत्वाद्युवाप्यनर्थैर्व्यसनैर्विहीनः ॥"
  },
  {
    "c": "18",
    "n": "15",
    "i": 1473,
    "v": "गुरोः स चानन्तरमन्तरज्ञः पुंसां पुमानाद्य इवावतीर्णः । उपक्रमैरस्खलितैश्चतुर्भिश्चतुर्दिगीशश्चतुरो बभूव ॥"
  },
  {
    "c": "18",
    "n": "16",
    "i": 1474,
    "v": "तस्मिन्प्रयाते परलोकयात्रां जेतर्यरीणां तनयं तदीयम् । उञ्चैः शिरस्त्वाज्जितपारियात्रं लक्ष्मीः सिषेवे किल पारियात्रम् ॥"
  },
  {
    "c": "18",
    "n": "17",
    "i": 1475,
    "v": "तस्याभवत्सूनुरुदारशीलः शिलः शिलापट्टविशालवक्षाः । जितारिपक्षोऽपि शिलीमुखैर्यः शालिनतामव्रजदीड्यमानः ॥"
  },
  {
    "c": "18",
    "n": "18",
    "i": 1476,
    "v": "तमात्मसंपन्नमनिन्दितात्मा कृत्वा युवानं युवराजमेव । सुखानि सोऽभुङ्क्त सुखोपरोधि वृतं हि राज्ञामुपरुद्धवृत्तम् ॥"
  },
  {
    "c": "18",
    "n": "19",
    "i": 1477,
    "v": "तं रागबन्धिष्ववितृप्तमेव भोगेषु सौभाग्यविशेषभाग्यम् । विलासिनीनामरतिक्षमापि जरा वृथा मत्सरिणी जहार ॥"
  },
  {
    "c": "18",
    "n": "20",
    "i": 1478,
    "v": "उन्नाभ इत्युद्गतनामधेयस्तस्यायथार्थोन्नतनाभिरन्ध्रः । सुतोऽभवत्पङ्कजनाभकल्पः कृत्स्नस्य नाभिर्नृपमण्डलस्य ॥"
  },
  {
    "c": "18",
    "n": "21",
    "i": 1479,
    "v": "ततः परं वज्रधरप्रभावस्तदात्मजः संयति वज्रघोषः । बभूव वज्राकरभूषणायाः पतिः पृथिव्याः किल वज्रणाभः ॥"
  },
  {
    "c": "18",
    "n": "22",
    "i": 1480,
    "v": "तस्मिन्गते द्यां सुकृतोपलब्धां तत्संभवं शङ्खणमर्णवान्ता । उत्खातशत्रुं वसुधोपतस्थे रत्नोपहारैरुदितैः खनिभ्यः ॥"
  },
  {
    "c": "18",
    "n": "23",
    "i": 1481,
    "v": "तस्यावसाने हरिदश्वधामा पित्र्यं प्रपेदे पदमश्विरूपः । वेलातटेषूषितसैनिकाश्वं पुराविदो यं व्युषिताश्वमाहुः ॥"
  },
  {
    "c": "18",
    "n": "24",
    "i": 1482,
    "v": "आराध्य विश्वेश्वरमीश्वरेण तेन क्षितेर्विश्वसहो विजज्ञे । पातुं सहो विशअवसखः समग्रां विशअवंभरामात्मजमूर्तिरात्मा ॥"
  },
  {
    "c": "18",
    "n": "25",
    "i": 1483,
    "v": "अंशे हिरण्याक्षरिपोः स जाते हिरण्यनाभे तनये नयज्ञः । द्विषामसह्यः सुतरां तरूणां हिरण्यरेता इव सानिलोऽभूत् ॥"
  },
  {
    "c": "18",
    "n": "26",
    "i": 1484,
    "v": "पिता पितॄणामनृणस्तमन्ते वयस्यनन्तानि सुखानि लिप्सुः । राजानमाजानुविलम्बिबाहुं कृत्वा कृती वल्कलवान्बभूव ॥"
  },
  {
    "c": "18",
    "n": "27",
    "i": 1485,
    "v": "कौसल्य इत्युत्तरकोसलानां पत्युः पतङ्गान्वयभूषणस्य । तस्यौरसः सोमसुतः सुतोऽभून्नेत्रोत्सवः सोम इव द्वितीयः ॥"
  },
  {
    "c": "18",
    "n": "28",
    "i": 1486,
    "v": "यशोभिराब्रह्मसभं प्रकाशः स ब्रह्मभूयं गतिमाजगाम । ब्रह्मिष्ठमाधाय निजेऽधिकारे ब्रह्मिष्ठमेव स्वतनुप्रसूतम् ॥"
  },
  {
    "c": "18",
    "n": "29",
    "i": 1487,
    "v": "तस्मिन्कुलापीडनिभे विपीडं सम्यङ्महीं शासति शासनाङ्काम् । प्रजाश्चिरं सुप्रजसि प्रजेशे ननन्दुरानन्दजलाविलाक्ष्यः ॥"
  },
  {
    "c": "18",
    "n": "30",
    "i": 1488,
    "v": "पात्रीकृतात्मा गुरुसेवनेन स्पष्टाकृतिः पत्ररथेन्द्रकेतोः । तं पुत्रिणां पुष्करपत्रनेत्रः पुत्रः समारोपयदग्नसंख्याम् ॥"
  },
  {
    "c": "18",
    "n": "31",
    "i": 1489,
    "v": "वंशस्थितिं वंशकरेण तेन संभाव्य भावी स सखा मघोनः । उपस्पृशन्स्पर्शनिवृत्तलौल्यस्त्रिपुष्करेषु त्रिदशत्वमाप ॥"
  },
  {
    "c": "18",
    "n": "32",
    "i": 1490,
    "v": "तस्य प्रभानिर्जितपुष्परागं पौष्यां तिथौ पुष्यमसूत पत्नी । तस्मिन्नपुष्यन्नुदिते समग्रां पुष्टिं जनाः पुष्य इव द्वितीये ॥"
  },
  {
    "c": "18",
    "n": "33",
    "i": 1491,
    "v": "महीं महेच्छः परिकीर्य सूनौ मनीषिणे जैमिनयेऽर्पितात्मा । तस्मात्सयोगादधिगम्य योगमजन्मनेऽकल्पत जन्मभीरुः ॥"
  },
  {
    "c": "18",
    "n": "34",
    "i": 1492,
    "v": "ततः परं तत्प्रभवः प्रपेदे ध्रुवोपमेयो ध्रुवसंधिरुर्वीम् । यस्मिन्नभूज्ज्यायसि सत्यसंधे संधिर्ध्रुवः संनमतामरीणाम् ॥"
  },
  {
    "c": "18",
    "n": "35",
    "i": 1493,
    "v": "सुते शिशावेव सुदर्शनाख्ये दर्शात्ययेन्दुप्रियदर्शने सः । मृगायताक्षो मृगयाविहारी सिंहादवापद्विपदं नृसिंहः ॥"
  },
  {
    "c": "18",
    "n": "36",
    "i": 1494,
    "v": "स्वर्गामिनस्तस्य तमैकमत्यादमात्यवर्गः कुलतन्तुमेकम् । अनाथदीनाः प्रकृतीरवेक्ष्य साकेतनाथं विधिवञ्चकार ॥"
  },
  {
    "c": "18",
    "n": "37",
    "i": 1495,
    "v": "नवेन्दुना तन्नभसोपमेयं शावैकसिंहेन च काननेन । रघोः कुलं कुड्मलपुष्करेण तोयेन चाप्रौढनरेन्द्रमासीत् ॥"
  },
  {
    "c": "18",
    "n": "38",
    "i": 1496,
    "v": "लोकेन भावी पितुरेव तुल्यः संभावितो मौलिपरिग्रहात्सः । दृष्टो हि वृण्वन्कलभप्रमाणोऽप्याशाः पुरोवातमवाप्य मेघः ॥"
  },
  {
    "c": "18",
    "n": "39",
    "i": 1497,
    "v": "तं राजवीथ्यामधिहस्ति यान्तमाधोरणालम्बितमग्र्यवेशम् । षड्वर्षदेशीयमपि प्रभुत्वात्प्रैक्षन्त पौराः पितृगौरवेण ॥"
  },
  {
    "c": "18",
    "n": "40",
    "i": 1498,
    "v": "कामं न सोऽकल्पत पैतृकस्य सिंहासनस्य प्रतिपूरणाय । तेजोमहिम्ना पुनरावृतात्मा तद्व्याप चामीकरपिञ्जरेण ॥"
  },
  {
    "c": "18",
    "n": "41",
    "i": 1499,
    "v": "तस्मादधधः किंचिदिवावतीर्णावसंस्पृशन्तौ तपनीयपीठम् । सालक्तकौ भूपतयः प्रसिद्धैर्ववन्दिरे मौलिभिरस्य पादौ ॥"
  },
  {
    "c": "18",
    "n": "42",
    "i": 1500,
    "v": "मणौ महानील इति प्रभावादल्पप्रमाणेऽपि यथा न मिथ्या । शब्दो महाराज इति प्रतीतस्तथैव तस्मिन्युयुजेऽर्भकेऽपि ॥"
  },
  {
    "c": "18",
    "n": "43",
    "i": 1501,
    "v": "पर्यन्तसंचारितचामरस्य कपोललोलोभयकाकपक्षात् । तस्याननादुञ्चरितो विवादश्चस्खाल वेलास्वपि नार्णवानाम् ॥"
  },
  {
    "c": "18",
    "n": "44",
    "i": 1502,
    "v": "निर्वृत्तजाम्बूनदपट्टशोभे न्यस्तं ललाटे तिलकं दधानः । तेनैव शून्यान्यरिसुन्दरीणां मुखानि स स्मेरमुखश्चकार ॥"
  },
  {
    "c": "18",
    "n": "45",
    "i": 1503,
    "v": "शिरीषपुष्पाधिकसौकुमार्यः खेदं स यायादपि भूषणेन । नितान्तगुर्वीमपि सोऽनुभावाद्धुरं धरित्र्या बिभरांबभूव ॥"
  },
  {
    "c": "18",
    "n": "46",
    "i": 1504,
    "v": "न्यस्ताक्षरामक्षरभूमिकायां कार्त्स्न्येन गृह्णाति लिपिं न यावत् । सर्वाणि तावच्छ्रुतवृद्धयोगात्फलान्युपायुङ्क्त स दण्डनीतेः ॥"
  },
  {
    "c": "18",
    "n": "47",
    "i": 1505,
    "v": "उरस्यपर्याप्तनिवेशभागा प्रौढीभविष्यन्तमुदीक्षमाणा । संजातलज्जेव तमातपत्रच्छायाछलेनोपजुगूह लक्ष्मीः ॥"
  },
  {
    "c": "18",
    "n": "48",
    "i": 1506,
    "v": "अनश्नुवानेन युगोपमानमबद्धमौर्वीकिणलाञ्छनेन । अस्पृष्टखङ्गत्सरुणापि चासीद्रक्षावती तस्य भुजेन भूमिः ॥"
  },
  {
    "c": "18",
    "n": "49",
    "i": 1507,
    "v": "न केवलं गच्छति तस्य काले ययुः शरीरावयवा विवृद्धिम् । वंश्या गुणाः खल्वपि लोककान्ताः प्रारम्भसूक्ष्माः प्रथिमानमापुः ॥"
  },
  {
    "c": "18",
    "n": "50",
    "i": 1508,
    "v": "स पूर्वजन्मान्तरदृष्टपाराः स्मरन्निवाक्लेशकरो गुरूणाम् । तिस्रस्त्रिवर्गाधिगमस्य मूलं जग्राह विद्याः प्रकृतीश्च पित्र्याः ॥"
  },
  {
    "c": "18",
    "n": "51",
    "i": 1509,
    "v": "व्यूह्य स्थितः किंचिदिवोत्तरार्धमुन्नद्धचूडोऽञ्चितसव्यजानुः । आकर्णमाकृष्टसबाणधन्वा व्यरोचतास्त्रे स विनीयमानः ॥"
  },
  {
    "c": "18",
    "n": "52",
    "i": 1510,
    "v": "अथ मधु वनितानां नेत्रनिर्वेशनीय- मनसिजतरुपुष्पं रागबन्धप्रवालम् । अकृतकविधि सर्वाङ्गीणमाकल्पजातं विलसितपदमाद्यं यौवनं स प्रपेदे ॥"
  },
  {
    "c": "18",
    "n": "53",
    "i": 1511,
    "v": "प्रतिकृतिरचनाभ्यो दूतिसंदर्शिताभ्यः समधिकतररूपाः शुद्धसंतानकामैः । अधिविविदुरमात्यैराहृतास्तस्य यूनः प्रथमपरिगृहीते श्रीभुवौ राजकन्याः ॥"
  },
  {
    "c": "19",
    "n": "1",
    "i": 1512,
    "v": "अग्निवर्णमभिषिच्य राघवः स्वे पदे तनयमग्नितेजसम् । शिश्रिये श्रुतवतामपश्चिमः पश्चिमे वयसि नैमिषं वशी ॥"
  },
  {
    "c": "19",
    "n": "2",
    "i": 1513,
    "v": "तत्र तीर्थसलिलेन दीर्घिकास्तल्पमन्तरितभूमिभिः कुशैः । सौधवासमुटजेन विस्मृतः संचिकाय फलनिःस्पृहस्तपः ॥"
  },
  {
    "c": "19",
    "n": "3",
    "i": 1514,
    "v": "लब्धपालनविधौ न तत्सुतः खेदमाप गुरुणा हि मेदिनी । भोक्तुमेव भुजनिर्जितद्विषा न प्रसाधयितुमस्य कल्पिता ॥"
  },
  {
    "c": "19",
    "n": "4",
    "i": 1515,
    "v": "सोऽधिकारमभिकः कुलोचितं काश्चन स्वयमवर्तयत्समाः । संनिवेश्य सचिवेष्वतः परं स्त्रीविधेयनवयौवनोऽभवत् ॥"
  },
  {
    "c": "19",
    "n": "5",
    "i": 1516,
    "v": "कामिनीसहचरस्य कामिनस्तस्य वेश्मसु मृदङ्गनादिषु । ऋद्धिमन्तमधिकर्द्धिरुत्तरः पूर्वमुत्सवमपोहदुत्सवः ॥"
  },
  {
    "c": "19",
    "n": "6",
    "i": 1517,
    "v": "इन्द्रियार्थपरिशून्यमक्षमः सोढुमेकमपि स क्षणान्तरम् । अन्तरेव विहरन्दिवानिशं न व्यपैक्षत समुत्सुकाः प्रजाः ॥"
  },
  {
    "c": "19",
    "n": "7",
    "i": 1518,
    "v": "गौरवाद्यदपि जातु मन्त्रिणां दर्शनं प्रकृतिकाङ्क्षितं ददौ । तद्गवाक्षविवरावलम्बिना केवलेन चरणेन कल्पितम् ॥"
  },
  {
    "c": "19",
    "n": "8",
    "i": 1519,
    "v": "तं कृतप्रणतयोऽनुजीविनः कोमलात्मनखरागरूषितम् । भेजिरे नवदिवाकरातपस्पृष्टपङ्कजतुलाधिरोहणम् ॥"
  },
  {
    "c": "19",
    "n": "9",
    "i": 1520,
    "v": "यौवनोन्नतविलासिनीस्तनक्षोभलोलकमलाश्च दीर्घिकाः । गूढमोहनगृहास्तदम्बुभिः स व्यगाहत विगाढमन्मथः ॥"
  },
  {
    "c": "19",
    "n": "10",
    "i": 1521,
    "v": "तत्र सेकहृतलोचनाञ्जनैर्धौतरागपरिपाटलाधरैः । अङ्गनास्तप्तधिकं व्यलोभयन्नार्पितप्रकृतकान्तिभिर्मुखैः ॥"
  },
  {
    "c": "19",
    "n": "11",
    "i": 1522,
    "v": "घ्राणकान्तमधुगन्धकार्षेणीः पानभूमिरवनाः प्रियासखः । अभ्यपद्यत स वासितासखः पुष्पिताः कमलिनीरिव द्विपः ॥"
  },
  {
    "c": "19",
    "n": "12",
    "i": 1523,
    "v": "सातिरेकमदकारणं रहस्तेन दत्तमभिलेषुरङ्गनाः । ताभिरप्युपहृतं मुखासवं सोऽपिबद्बकुलतुल्यदोहदः ॥"
  },
  {
    "c": "19",
    "n": "13",
    "i": 1524,
    "v": "अङ्कमङ्कपरिवर्तनोचिते तस्य निन्यतुरशून्यतामुमे । वल्लकी च हृदयंगमस्वना वल्गुवागपि च वोमलोचना ॥"
  },
  {
    "c": "19",
    "n": "14",
    "i": 1525,
    "v": "स स्वयं प्रहतपुष्करः कृती लोलमाल्यवलयो हरन्मनः । नर्ककीरभिनयातिलङ्घिनीः पार्श्ववर्तिषु गुरुष्वलज्जयत् ॥"
  },
  {
    "c": "19",
    "n": "15",
    "i": 1526,
    "v": "चारु नृत्यविगमे च तन्मुखं स्वेदभिन्नतिलकं परिश्रमात् । प्रेमदत्तवदनानिलः पिबन्नत्यजीवदमरालकेश्वरौ ॥"
  },
  {
    "c": "19",
    "n": "16",
    "i": 1527,
    "v": "तस्य सावरणदृष्टसंधयः काम्यवस्तुषु नवेषु सङ्गिनः । वल्लभाभिरुपसृत्य चक्रिरे सामिभुक्तविषयाः समागमाः ॥"
  },
  {
    "c": "19",
    "n": "17",
    "i": 1528,
    "v": "अङ्गुलीकिसलयाग्रतर्जनं भ्रूविभङ्गकुटिलं च वीक्षितम् । मेखलाभिरसकृञ्च बन्धनं वञ्चयन्प्रणयिनीरवाप सः ॥"
  },
  {
    "c": "19",
    "n": "18",
    "i": 1529,
    "v": "तेन दूतिविदितं निषेदुषा पृष्ठतः सुरतवाररात्रिषु । शुश्रुवे प्रियजनस्य कातरं विप्रलम्भपरिशङ्किनो वचः ॥"
  },
  {
    "c": "19",
    "n": "19",
    "i": 1530,
    "v": "लौल्यमेत्य गृहिणीपरिग्रहान्नर्तकीषअवसुलभासु तद्वपुः । वर्तते स्म स कथंचिदालिखन्नङ्गुलीक्षरणसन्नवर्तिकः ॥"
  },
  {
    "c": "19",
    "n": "20",
    "i": 1531,
    "v": "प्रेमगर्वितविपक्षमत्सरादायताञ्च मदनान्महीक्षितम् । निन्युरुत्सवविधिञ्छलेन तं देव्य उज्झितरुषः कृतार्थताम् ॥"
  },
  {
    "c": "19",
    "n": "21",
    "i": 1532,
    "v": "प्रातरेत्य परिभोगशोभिना दर्शनेन कृतखण्डनव्यथाः । प्राञ्जलिः प्रणयिनीः प्रसादयन्सोऽदुनोत्प्रणयमन्थरः पुनः ॥"
  },
  {
    "c": "19",
    "n": "22",
    "i": 1533,
    "v": "स्पप्नकीर्तितविपक्षमङ्गनाः प्रत्यभैत्सुरवदन्त्य एव तम् । प्रच्छदान्तगलिताश्रुबिन्दुभिः क्रोधभिन्नवलयैर्विवर्तनैः ॥"
  },
  {
    "c": "19",
    "n": "23",
    "i": 1534,
    "v": "क्लृप्तपुष्पशयनाँल्लतागृहानेत्य दूतिकृतमार्गदर्शनः । अन्वभूत्परिजनाङ्गनारतं सोऽवरोधभयवेपथूत्तरम् ॥"
  },
  {
    "c": "19",
    "n": "24",
    "i": 1535,
    "v": "नाम वल्लभजनस्य ते मया प्राप्य भाग्यमपि तस्य काङ्क्ष्यते । लोलुपं ननु मनो ममेति तं गोत्रविस्खलितमूचुरङ्गनाः ॥"
  },
  {
    "c": "19",
    "n": "25",
    "i": 1536,
    "v": "चूर्णबभ्रु लुलितस्नगाकुलं छिन्नमेखलमलक्तकाङ्कितम् । उत्थितस्य शयनं विलासिनस्तस्य विभ्रमरतान्यपावृणोत् ॥"
  },
  {
    "c": "19",
    "n": "26",
    "i": 1537,
    "v": "स स्वयं चरणरागमादधे योषितां न च तथा समाहितः । लोभ्यमाननयनः श्लथांशुकैर्मेखलागुणपदैर्नितम्बिभिः ॥"
  },
  {
    "c": "19",
    "n": "27",
    "i": 1538,
    "v": "चुम्बने विपरिवर्तिताधरं हस्तरोधि रशनाविघट्टने । विघ्नितेच्छमपि तस्य सर्वतो मन्मथेन्धनमभूद्वधूरतम् ॥"
  },
  {
    "c": "19",
    "n": "28",
    "i": 1539,
    "v": "दर्पणेषु परिभोगदर्शिनीर्नर्मपूर्वमनुपृष्ठसंस्थितः । छायया स्मितमनोज्ञया वधूर्ह्नीनिमीलितमुखीश्चकार सः ॥"
  },
  {
    "c": "19",
    "n": "29",
    "i": 1540,
    "v": "कण्ठसक्तमृदुबाहुबन्धनं न्यस्तपादतलमग्नपादयोः । प्रार्थयन्त शयनोत्थितं प्रियास्तं निशात्ययविसर्गचुम्बनम् ॥"
  },
  {
    "c": "19",
    "n": "30",
    "i": 1541,
    "v": "प्रेक्ष्य दर्पणतलस्थमात्मनो राजवेषमतिशक्रशोभिनम् । पिप्रिये न स तथा यथा युवा व्यक्तलक्ष्म परिभोगमण्डनम् ॥"
  },
  {
    "c": "19",
    "n": "31",
    "i": 1542,
    "v": "मित्रकृत्यमपदिश्य पार्श्वतः प्रस्थितं तमनवस्थितं प्रियाः । विद्म हे शठ! पलायनच्छलान्यञ्जसेति रुरुधुः कचग्रहैः ॥"
  },
  {
    "c": "19",
    "n": "32",
    "i": 1543,
    "v": "तस्य निदयरतिश्रमालसाः कण्ठसूत्रमपदिश्य योषितः । अध्यशेरत बृहद्भुजान्तरं पीवरस्तनविलुप्तचन्दनम् ॥"
  },
  {
    "c": "19",
    "n": "33",
    "i": 1544,
    "v": "संगमाय निशि गूढचारिणं चारदूतिकथितं पुरोगताः । वञ्चयिष्यसि कुतस्तमोवृतः कामुकेति चकृषुस्तमङ्गनाः ॥"
  },
  {
    "c": "19",
    "n": "34",
    "i": 1545,
    "v": "योषितामुडुपतेरिवार्चिषां स्पर्शनिर्वृत्तिमसाववाप्नुवन् । आरुरोह कुमुदाकरोपमां रात्रिजागरपरो दिवाशयः ॥"
  },
  {
    "c": "19",
    "n": "35",
    "i": 1546,
    "v": "वेणुना दशनपीडिताधरा वीणया नखपदाङ्कितोरवः । शिल्पकार्य उभयेन वेजितास्तं विजिह्यनयना व्यलोभयन् ॥"
  },
  {
    "c": "19",
    "n": "36",
    "i": 1547,
    "v": "अङ्गसत्त्ववचजनाश्रयं मिथः स्त्रीषु नृत्यमुपधाय दर्शयन् । स प्रयोगनिपुणैः प्रयोक्तृभिः संजघर्ष सह मित्रसंनिधौ ॥"
  },
  {
    "c": "19",
    "n": "37",
    "i": 1548,
    "v": "अंसलम्बिकुटजार्जुनस्रजस्तस्य नीपरजसाङ्गरागिणः । प्रावृषि प्रमदबहिणेष्वभूत्कृत्रिमाद्रिषु विहारविभ्रमः ॥"
  },
  {
    "c": "19",
    "n": "38",
    "i": 1549,
    "v": "विग्रहाञ्च शयने पराङ्मुखीर्नानुनेतुमबलाः स तत्वरे । आचकाङ्क्ष घनशब्दविक्लवास्ता विवृत्य विशतीर्भुजान्तरम् ॥"
  },
  {
    "c": "19",
    "n": "39",
    "i": 1550,
    "v": "कार्तिकीषु सवितानहर्म्यभाग्यामिनीषु ललिताङ्गनासखः । अन्वभुङ्क्तसुरतश्रमापहां मेघमुक्तविशदां स चन्द्रिकाम् ॥"
  },
  {
    "c": "19",
    "n": "40",
    "i": 1551,
    "v": "सैकतं च सरयूं विवृण्वतीं श्रोणिबिम्बमिव हंसमेखलम् । स्वप्रियाविलसितानुकारिणीं सौधजालविवरैर्व्यलोकयत् ॥"
  },
  {
    "c": "19",
    "n": "41",
    "i": 1552,
    "v": "मर्मरैरगुरुधूपगन्धिभिर्व्यक्तहेमरशनैस्तमेकतः । जह्नुराग्रथनमोक्षलोलुपं हैमनैर्निवसनैः सुमध्यमाः ॥"
  },
  {
    "c": "19",
    "n": "42",
    "i": 1553,
    "v": "अर्पितस्तिमितदीपदृष्टयो गर्भवेश्मसु निवातकुक्षिषु । तस्य सर्वसुरतान्तरक्षमाः साक्षितां शिशिररात्रयो ययुः ॥"
  },
  {
    "c": "19",
    "n": "43",
    "i": 1554,
    "v": "दक्षिणेन पवनेन संभृतं प्रेक्ष्य चूतकुसुमं सपल्लवम् ष। अन्वनैषुरवधूतविग्रहास्तं दुरुत्सहवियोगमङ्गनाः ॥"
  },
  {
    "c": "19",
    "n": "44",
    "i": 1555,
    "v": "ताः स्वमङ्कमधिरोप्य दोलया प्रेङ्खयन्परिजनापविद्धया । मुक्तरज्जु निबिडं भयच्छलात्कण्ठबन्धनमवाप बाहुभिः ॥"
  },
  {
    "c": "19",
    "n": "45",
    "i": 1556,
    "v": "तं पयोधरनिषिक्तचन्दनैर्मौक्तिकग्रथितचारुभूषणैः । ग्रीष्मवेषविधिभिः सिषेविरे श्रोणिलम्बिमणिमेखलैः प्रियाः ॥"
  },
  {
    "c": "19",
    "n": "46",
    "i": 1557,
    "v": "यत्स लग्नसहकारमासवं रक्तपाटलसमागमं पपौ । तेन तस्य मधुनिर्गमात्कृशश्चित्तयोनिरभवत्पुनर्नवः ॥"
  },
  {
    "c": "19",
    "n": "47",
    "i": 1558,
    "v": "एवमिन्द्रियसुखानि निर्विशन्नन्यकार्यविमुखः स पार्थिवः । आत्मलक्षणनिवेदितानृतूनत्यवाहयदनङ्गवाहितः ॥"
  },
  {
    "c": "19",
    "n": "48",
    "i": 1559,
    "v": "तं प्रमत्तमपि न प्रभावतः शेकुराक्रमितुमन्यपार्थिवाः । आमयस्तु रतिरागसंभवो दक्षशाप इव चन्द्रमक्षिणोत् ॥"
  },
  {
    "c": "19",
    "n": "49",
    "i": 1560,
    "v": "दृष्टदोषमपि तन्न सोऽत्यजत्सङ्गवस्तु भिषजामनाश्रवः । स्वादुभिस्तु विषयैर्हृतस्ततो दृःखमिन्द्रियगणो निवार्यते ॥"
  },
  {
    "c": "19",
    "n": "50",
    "i": 1561,
    "v": "तस्य पाण्डुवदनाल्पभूषणा सावलम्बगमना मृदुस्वना । राजयक्ष्मपरिहानिराययौ कामयानसमवस्थया तुलाम् ॥"
  },
  {
    "c": "19",
    "n": "51",
    "i": 1562,
    "v": "व्योम पश्चिमकलास्थितेन्दु वा पङ्कशेषमिव घर्मपल्वलम् । राज्ञि तत्कुलमभूत्क्षयातुरे वामनार्चिरिव दीपभाजनम् ॥"
  },
  {
    "c": "19",
    "n": "52",
    "i": 1563,
    "v": "बाढमेष दिवसेषु पार्थिवः कर्म साधयति पुत्रजन्मने । इत्यदर्शितरुजोऽस्य मन्त्रिणः शश्वदूचुरघशङ्किनीः प्रजाः ॥"
  },
  {
    "c": "19",
    "n": "53",
    "i": 1564,
    "v": "स त्वनेकवनितासखोऽपि सन्पावनीमनवलोक्य संततिम् । वैद्ययत्नपरिभाविनं गदं न प्रदीप इव वायुमत्यगात् ॥"
  },
  {
    "c": "19",
    "n": "54",
    "i": 1565,
    "v": "तं गृहोपवन एव संगगताः पश्चिमक्रतुविदा पुरोधसा । रोगशान्तिमपदिश्य मन्त्रिणः संभृते शइखिनि गूढमादधुः ॥"
  },
  {
    "c": "19",
    "n": "55",
    "i": 1566,
    "v": "तैः कृतप्रकृतिमुख्यसंग्रहैराशु तस्य सहधर्मचारिणी । साधु दृष्टशुभगर्भलभक्षणा प्रत्यपद्यत नराधिपश्रियम् ॥"
  },
  {
    "c": "19",
    "n": "56",
    "i": 1567,
    "v": "तस्यास्तथाविधनरेन्द्रविपत्तिशोका- दुष्णैर्विलोचनजलैः प्रथमाभितप्तः । निर्वापितः कनककुम्भमुखोज्झितेन वंशाभिषेकविधिना शिशिरेण गर्भः ॥"
  },
  {
    "c": "19",
    "n": "57",
    "i": 1568,
    "v": "तं भावार्थं प्रसवसमयाकाङ्क्षिणीनां प्रजाना- मन्तर्गूढं क्षितिरिव नभोबीजमुष्टिं दधाना । मौलैः सार्धं स्थविरसचिवैर्हेमसिंहासनस्था राज्ञी राज्यं विधिवदशिषद्भर्तुरव्याहताज्ञा ॥"
  }
]
